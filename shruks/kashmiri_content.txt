نتھیٹک بیالوجی یتھ ترکیبی بیالوجی تہِ ؤنتھ ہیکو چھیہ لیبارٹری منز نوین، مصنوعی حیاتیاتی شکلن ہنز تخلیق کران۔ زندہ سیلن کتھہ پاٹھۍ چھہ جینیاتی مادہ شکل تہ عمل عطا کران، ٹیکنالوجی ہندِ ذریعہ یم تہِ معلومات اتھ سلسلس منز پتمین ترین دہلین دوران دستیاب سپدۍ، تمو کنۍ سپز سیلن ہنز پروگرامنگ ممکن تہ یہنزِ عملہِ پیٹھ تہِ سپد قابو ممکن۔ یعنی انجینیرنگ کہ ذریعہ چھہ موجودہ زو ذٲژن ہندس جینیاتی مادس ردوبدل ممکن تاکہ تم کرن بہتر پاٹھۍ کٲم۔ امہ علاوہ سپد یہ تہِ ممکن زِ زندگی ہنزہ نوِ تہ مصنوعی شکلہ ین مرتب کرنہ۔

رڈکشنسٹ بیالوجی ہنزِ کامیابی سیتۍ (پیچیدہ نظام سادہ جزن منز تقسیم کرنک عمل) — یمہ کنۍ زندگی ہندۍ بنیادی مالیکیولر میکانزم (سالماتی تعمل) معلوم سپدۍ، سیلہِ اندر کیمیایی ردعملن ہند فہرست بناونہ آو تہ جینوم ڈیکوڈ کرنہ آیہ ۔۔ چھہِ وۅنۍ محقق نہ صرف زندگی سمجھنچ کوشش کران بلکہ چھہِ یم مطلوب پاٹھۍ کارآمد زو ذٲژ بناونچ تہِ کوشش کران۔

کینژن ویب سایٹن پیٹھ وۅنۍ دستیاب جینیاتی انجینیرنگ خاطرہ ڈی این اے یکۍ مختلف ماحولن منز کٲم کرن والۍ معیاری حصہ، بیو برکس یا حیاتیاتی جز چھہِ مرتب کٔرتھ پروگرام کرنہ یوان تاکہ زو ذٲژ گژھن مخصوص طریقہ عمل کرنس پیٹھ مجبور۔ امہ جینیاتی انجینیرنگ سیتۍ چھہ نوۍ ویکسین تہ ادویات تیار کرنس منز، بیمار ٹیشیو تندرست بناونس منز، گندہ آب صاف کرنس منز تہ غذا پیدہ کرنس منز تہِ مدد میلنک امکان۔ امہ مزید چھہِ امہ سیتۍ توانایی ہندۍ نوۍ، کاربن روس ذریعہ تیار کرنکۍ تہِ امکان۔



سنتھیٹک بیالوجی ہندۍ خطرہ تہ خدشہ

ییتہ سنتھیٹک بیالوجی ہندین فایدن ہنز کتھ سپدان چھیہ، تتہ چھہِ کینہہ خطرہ تہ خدشہ تہِ ظاہر کرنہ یوان۔ ساروے کھوتہ بوٚڈ خطرہ چھہ بیو ہتھیار بناونک تہ عام کرنک۔ یہ چھہ ممکن زِ نقصان دہ تہ مشکل علاج بیکٹیریا تہ وایرس یِن بناونہ تہ امہ مقصدہ خاطرہ ورتاونہ۔ زٲنتھ مٲنتھ نہ سہی، غلطی کنۍ تہِ ہیکن یم مصنوعی زو ذٲژ ماحولس منز یلہ گژھتھ تہ نقصان واتنٲوتھ، یمن پیٹھ قابو کرن دشوار آسہِ۔ کینژن چھہ انسانی تہ غیر انسانی جینن ہندین مقدارن ہندس ملاوٹس منز تہِ خطرہ باسان۔ سنتھیٹک بیالوجی منز چھہِ کلہم پاٹھۍ زہ طریقہ ٹاکارہ، یم زو ذٲژن نسبت تہ امہ تحقیقی علمہ کین مقصدن متعلق مختلف مفروضہ ظاہر کران چھہِ۔

اکھ ایپروچ (یتھ ڈی نووو یا باٹم اپ تہِ ونان چھہِ) چھہ بالکل نوِ قسمہ چہ سیلہ مصنوعی طور بناونچ کوشش کران۔ باسٹنس نزدیک سمتھ کالج کہ بیولاجیکل ساینس شعبکۍ پروفیسر رابرٹ ڈورِٹ چھہ امریکن ساینٹسٹ کس تازہ شمارس منز لیکھان زِ یہ ایپروچ چھہ یتھ بنیادی سوالس جواب ژھارنچ کوشش کران زِ سٲنس سیارس یا بییہ کنہِ سیارس پیٹھ کتھ حدس تام چھیہ زندگی ہندین بلڈنگ بلاکن ہنز کیمیا زندگی ہندِس ارتقاہس محدود کران؟

زندگی ہندِ ارتقاچہ متبادل شکلہ آسہ برونہہ خیالی تصور کرنہ یوان مگر پتمین دۅن دہلین دوران ہیوٚت ساینس دانو سنجیدگی سان دویمین سیارن پیٹھ زندہ نظامن ہنزن متبادل کیمیاہن تہ ترتیبن ہند مطالعہ کرُن۔ مریخ سیارس پیٹھ زندگی ہندۍ آثار ژھانڈنہ چہ خلا پیماہن ہنزِ تلاشہ سیتۍ تہ سٲنس شمسی نظامس منز امکانی طور قابل رہایش سیارن ہندس تعدادس ہریر گژھنہ سیتۍ ہریہہ امہ کوششہ ہنز تہِ اہمیت۔

رابرٹ ڈورِٹ چھہ ونان زِ اگر ارتقاہچ قابلیت تھاون وول نظام یعنی سیل بناونہ کین مفروضہ طریقن منز سانہِ زمینہِ پیٹھچ کنی معلوم زندگی اکوے طریقہ چھہ، تیلہ چھہِ اسۍ زندگی ہنزہ تم شکلہ نظرانداز کران یم سانہِ زمینہِ ہنزِ زندگی ہندۍ علامات چھیہ نہ تھاوان۔ سنتھیٹک بیالوجی ہندِ تازہ ترین تحقیقہ مطابق چھہ نہ زمینہِ پیٹھ فطری طور واقع سپدن وول جینیات اکوے ممکن دنیا۔

دویم ایپروچ (یعنی ٹاپ ڈاون طریقہ عمل) چھہ موجود سالماتی جزن ہندِ ہران روزونہِ فہرستہ منزہ ضرورتہ مطابق مخصوص زو ذٲژ بناونچ کوشش کران۔ امہ ایپروچکۍ مانن والۍ چھہِ ونان چونکہ زندہ نظام چھہِ مفصل طور سمجھنہ آمتۍ تہ بیان کرنہ آمتۍ، لہذا ہیکن ساینس دان مطلوب نتیجہ حاصل کرنہ خاطرہ تہ انسانی ضرورژن مدنظر یمن نظامن منز مخصوص تبدیلی کٔرتھ۔ مگر پروفیسر رابرٹ ڈورِٹ چھہ ونان زِ یمو ساینس دانو چھہ جینوم سیدۍ پاٹھۍ امہ کین جزن ہند کل مونمت، یعنی یم جز چھہِ ترکیبی زاننہ آمتۍ تہ یم چھہِ واقع سپدن والہِ ماحولہ نش خۅد مختار بہنز انٹیگرٹی تہ عملہِ فرضی طور قایم تھاوان۔ رابرٹ ڈورِٹ چھہ ونان اگر یژھ کتھ آسہِ ہے تیلہ ہیکہ ہن بیالوجی ہندۍ انجینیر مقصود جین ژٲرتھ تم اکس جینومس منز ترتیب دتھ تہ یتھہ پاٹھۍ اکھ زو ذاتھ بنٲوتھ یۅس نہ زانہہ پانے ارتقا پذیر سپزمژ آسہِ ہے۔

سنتھیٹک بیالوجی کوٚر یتھ حقیقتس تایید زِ زندگی ہنز یۅس شکل اسہِ برونہہ کنہِ چھیہ سۅ چھیہ واریاہو ممکن شکلو منزہ اکھ حاصل شدہ شکل۔ پروفیسر ڈورِٹ چھہ ونان زِ اسۍ ما گژھو ٲخرس بالکل نیو شروعاتی مادو سیتۍ مصنوعی سیل بناونس منز کامیاب تہ یہ بناونہ آمژ سیل ما ہیکہِ میٹابولک ردعملن ہند پیچیدہ نظام قایم کٔرتھ تہ ارتقا پذیر تہِ سپدتھ، مگر پروفیسر ڈورِٹس چھہ نہ باسان زِ یہ سورے کیا ہیکہِ تتھے پاٹھۍ کٔرتھ یتھہ پاٹھۍ موجود زندہ سیلہ کران چھیہ تکیازِ بیالوجی چھیہ نہ صرف انجینرنگ تہ زو ذٲژ چھیہ نہ مشینہِ ہندۍ پاٹھۍ صرف موجود جزن ہندۍ مرکب، بلکہ چھہ زندہ نظامن ہندِ خاطرہ ارتقایی تواریخ سیٹھا اہم۔ (م۔ر)۔

 .


ایرانس منز زنانن ہندین حقوقن ہندس حقس منز تہ تمن پیٹھ ظلمس خلاف آواز تلن واجنہِ نرگس محمدی آو ۲۰۲۳ ہک نوبل امن انعامک اعلان کرنہ۔ نرگس چھیہ ایرانس منز داہن وری ین ہندِ خاطرہ قید۔

امہ برونہہ آو ادبہ کہ خاطرہ نوبل انعام ناروے کس مصنف تہ ڈراما نگار جون فوسے یس دنک اعلان کرنہ۔

( 9ستمبر) پبلک ہیلتھ انجنیرنگ ڈپارٹمینٹک اکھ سینیر اسسٹنٹ نکھل گندرال آو ۱۔۶۳ کرور رۄپین ہند غبن کرنہ کس الزامس منز نوکری نش رخصت کرنہ۔ یہ آڈر کۆر جل شکتی ڈپارٹمینٹکۍ فینانشل کمشنر تہ ایڈیشنل چیف سیکریٹری سلیم کابراہن جاری۔
  
 

ہندوستانۍ سپیس ایجنسی اسرو مطابق کرِ زونہِ پیٹھ سوزنہ آمتس چندریانکۍ روورن پننہ ذمہ داری یہ مکمل۔

وۄنۍ چھہ یہ محفوظ طریقہ کھڑا تہ سلیپ موڈس منز سیٹ۔

APXS تہ LIBS پے لوڈ چھہِ بند۔

یمو پے لوڈو سیتۍ چھہ لینڈر کہ ذریعہ زمینہِ پیٹھ ڈیٹا منتقل کرنہ یوان۔

فی الحال چھیہ بیٹری پورہ پاٹھۍ چارج۔

شمسی پینل کہ 22 ستمبر 2023 ییلہ دوبارہ آفتاب کھسہِ گاش حاصل کرنک چھہ توقع۔

ریسیور چھہ آن تھاونہ آمت۔

اسائنمنٹس ہندِ بییہ اکہ سیٹ چہ کامیاب بیداری ہنز چھیہ وۄمیدمید۔

بصورت دیگر، یہ روزِ ہندوستان کہ زونہِ ہندِ سفیر بنتھ تتہِ ہمیشہ۔
  
 

ژیہ  کۆرمت  ٹھاکھ  کمۍ  اوسے ؟

1970کِس دہلس منز ٲس اکھ معروف کاشر خوتون ماہر تعلیم سرینگرس منز  سرگرم۔ سماجس منز ٲسس پریزنتھ تہ اکھ رتبہ حاصل۔ مردن لرِ لۄر زندگی گزارنک جنون تہِ اوسس تہ بتر تہِ۔ امِس اوس بنارسی پان کھینک سخ شوق لہذا  ٲس پریتھ دۄہہ ریگل چوک یِتھ میر صٲبس نِش پان کھیوان تہ بعضے تہندس وانس  نِش اۆڈ گھنٹاہ وۄدنہِ روزتھ سنجیدگی سان مقامی، ملکی  تہ عالمی سیاسی تہ سماجی حالات و واقعاتن پیٹھ تبصر  تہِ کران۔ امس اوس یہ تہِ پتاہ ز میر پان  ہاوس پیٹھہ محض تریہ قدم دور چھہ سڑکہِ اپارِ دچھنۍ کنۍ کافی ہاوس مگر یہ کھژ  نہ  امچہ  ہیرِ زنہے،  ظاہر نہ اوہ کنۍ تکیاز امس اوس کافی ہاوس منز خاوند  تہِ بیہان۔ مام، پِتر   بوے، ماستُر بوے نتہ کانہہ ہمسایہ تہِ ما آسہس اور یوان۔  از  ییلہ  میہ  سۄ  ژیتس پیہ،  میہ  پیۆو یہ تہ حیس ز  میہ چھیہ نہ پننہ وٲنسہ زنہے  کانہہ کٲشر کور یا زنانہ کافی ہاوس کھسان وچھمژ۔    سۄ تہِ نہ یۄسہ سماجی طور سرگرم ٲس، سۄ تہِ نہ یۄس پرانہِ پوژِ ہندۍ  لوکھ نیبر  دراو ونان ٲسۍ۔  ڈاکٹر  نہ،  وکیل  نہ،  ٹیلی وجن، اسٹیج  یا  ریڈیو  ڈراماہن منز کٲم کرن واجینۍ آرٹسٹ  نہ، آرٹ کالجس منز  کنین مورژہ  گرن واجینۍ  مجسمہ ساز  نہ ،  بیہ خوف  پاٹھین  بیہ  باک قسمکۍ  کاشر  افسانہ  لیکھن واجینۍ  تہ نہ، کالجس یا  یونیورسٹی  منز  پرن  واجینۍ  کانہہ  کور  نہ،  حتی کہ  الیکشن  موسمس منز  لوکہ ساسس برونہہ کنِہ تقریر کرن واجنہِ  کُنہِ  تہِ  سیاسی جماژ ہنز کانہہ لیڈر یا کارکن تہِ نہ۔ یمن  سارنی  زنتہ  ٲس  غیبی  آواز کنن گمژ  ز  سرینگرک  انڈیا  کافی  ہاوس  چھہ  صرف  مردن  مہرہ کھۆتمت۔ حالانکہ  اتیک ماحول اوس نہ تیوتھ تِہ یتھ غیر شایستہ ونو۔ اتہِ  بیہن وال  ۍٲسۍ نہ بول چالس منز  تژھ  کانہہ  بازرۍ زبان تہِ  ورتاوان یۄسہ شریف زنانن کنن تھۆپ دنس مجبور کرِ ہا۔ بہرحال میہ چھیہ نہ پننہ  وانسہ کانہہ کاشِر  زنانہ کافی ہاوس یوان وچھمژ، البتہ چھم  بوزمت ز مولانا  آزاد  روڈ سرینگر کہ کالج  آف  ایجوکیشنچ (یتھ تیلہ بی ایڈ کالج ونان ٲسۍ) کۄستام  لیکچرار بٹہ کور چھیہ کنوہ شتھ تہ ستتھس منز ریتھ جوراہ پننین کالج  ساتھی ین  سیتۍ اور یوان  ٲسمژ ۔ دۄیہ ریتہ پتہ آسنکھ تس پر کترۍ  متۍ ۔  اتھ  زمانس آس پاس آسہ کشیرِ  منز  مقیم  کینہہ  غیر  کاشرِ زنانہ منز  منزہ کافی ہاوس  ضرور یوان یمن منز کشمیر  یونیورسٹی ہندِ شعبہ انگریزی کس سربراہ ڈاکٹر جے  رمن سنز گھرہ  واجینۍ  وجے لکشمی تہِ ٲس  یۄس تمہ زمانہ کس کافی ہاوس  منیجر  مسٹر  لال سنزِ  آشنہ  سیتۍ  ویسہ  تون اوس۔  یمن ہریمانہ ٲس کنہِ وز سمیترا یوان۔   سمیترا جی  گییہ سینیر جرنلسٹ پی این جلالی سنز خاندارینۍ  یہ ٲس  وومینز  کالج مولانا آزاد روڈ لایبریرین،  اصلی  بنگالۍ تہ  کافی ہاوس ٲس  ہمیشہ جلال صٲبسے سیتی یوان۔

مسٹر  اینڈ  مسز  پریکو   کافی  ہاوس  ینہ  واجنین  غیر  کٲشرین  زنانن  منز  ٲس  مسز  پریکو،  یس  اصل  ناو  آرو سونی اوس، واحد  زنانہ  یۄسہ  کافی  ہاوس  لگ  بھگ  دۄہے کھسان  ٲس۔ امس اوس اکثر خاوند مسٹر پریکو اصلی نا  پرکاش سونی سیتۍ  آسان۔  دراصل اوس یمن کافی ہاوسس بۄنہ  کنہِ  فوٹو گرافی  ہند سٹیڈیو تتھ  اوس پریکو ناو۔  پریکو  سٹیڈیوز۔ یہ  پریکو  ناو  اوس یوتاہ مشہور گۆمت ز  لوکھ  ٲسۍ یمن بٲژن دۄن مسٹر تہ مسز پریکو ناوہ  سیتی زانان۔ یہندۍ اصل ناو ٲسۍ  کانسہِ  کانسہِ  معلوم، یمن ما آسہن پننۍ  اصل ناو  پانس تہِ منزۍ  منزی  ژیتس  پیوان۔  مسٹر  پریکو (پرکاش سونی) اوس سٹیڈیو فوٹو گرافی باپت سیٹھہے مشہور۔  یہندِ  اتھکۍ کینہہ بلیک اینڈ وایٹ تہ رنگین فوٹو گراف چھہِ از تہِ کینژن  سرکارۍ تہ نیم سرکارۍ ادارن ہنزن عمارژن زینت بخشان۔  واریاہن کاشرین چھیہ  پننی  بزرگن ہندۍ  پریکو  سٹیڈیوس منز تلنہ آمتۍ  پوٹریٹ از  تہِ گھرن منز موجود۔
  
 

از بناوِ پاکستانن سری لنکاہس خلاف 7 وکٹن پیٹھ 252 رنہ،میچ زیننہ خاطرہ چھہ سری لنکاہس 252 رنن ہند ٹارگیٹ۔

سری لنکاہن کرِ پاکستان چین 252 رنن مقابلہ 252 رنہ، 2 وکٹ بچٲوتھ

فاینل میچ ہندوستان تہ سری لنکاہس درمیان
  
 

یوکرینکۍ سپیشل فورسن کۆر دعوی ز پتمہ ہفتہ کس حملس منز گیہ روس کہ بحیرہ اسود کہ سمندری فلیٹکۍ کمانڈر ایڈمرل وکٹر سوکولوف تہ تس سیتۍ 33 افسر کریمیا کس بندرگاہس منز واقع ہیڈ کوارٹرس پیٹھ یوکرینکۍ میزایلی حملس منز ہلاک۔
  
 

شوکت صوفی یونانۍ اسطورن منز چھہ کتہ تاں لیکھتھ ز یمہ ساعتہ تھیسیس شہرِ کریٹ گژھتھ تہ مینوتار مٲرتھ ایتھنز…

ڈاکٹر نثار ندیم      ڈاکٹر شوکت شفا سنز کتاب’’ بچہ، بچہ ڈاکٹر تہ بچہ ڈاکٹری‘‘ چھیہ ۳۱۵ صفحن پیٹھ وہرتھ ۷۲…

صوفی شوکت یمہ ساتہ بہ یم سطرہ داہ وہ لیکھان چھس میانس ذہنس منز چھہ یہ احساس ز مقالہ ساس…

شوکت شفا کشیر چھیہ دنیاہ کس نقشس پیٹھ موجود شاید واحد سۄ اکھ جاے ییتہ کالہ پگاہ یہ واویلا چھہ یوان…

امین کامل سنز حیات تہ ادبی کارنامہ عنوانس تحت سپد ساہتیہ اکادمی ہندِ طرفہ سرینگر زنانہ کالجس منز اکھ دۄن…

نذیر جہانگیر تخلیق کار سندِ بابت چھہ نہ ضروری واریاہ علم آسن بلکہ بقدر ضرورت۔ تس بابت چھہ خاص عطاے…

شوکت شفا نذیر جہانگیر صابنۍ افسانہ سۄنبرن "ڈھاے آلو  "پٔرتھ سپدۍ لطف اندوز تہِ تہ کینژو چیزو نش زانۍ یاب…

کُنہِ کُنہِ ساتہ چھہ باسان زن چھہِ اسۍ افلاطون سنزِ  گوپھہِ منز بہتھ پننین ژھاین عمراتو پیٹھہ گاران تہ یمنے…

(۱۱ ستمبر) راتھ آو ساہتیہ اکاڈمی نوِ دلہِ ہندِ طرفہ مظفر عازم سنزِ زندگی تہ فنس پیٹھ ٹنگمرگہِ منز اکھ…

شاہد دلنوی (تبصرہ نگار) — کاشرِ کانفرنسہ ہندِ گۄڈنکہ دوہہ کس پینل ڈسکشنس منز  ٲسۍ سوہن لال کول صاب مدعو…
  
  

  

  

اکتوبر 5 پیٹھہ گژھہ آیی سی سی کرکٹ عالمی کپ شروع۔ 46 ہن دۄہن ہنز یہ دہن ٹیمن درمیان او…

ہندوستانن زیون آسٹریلیاہس سیتۍ سپدن والین ترین او ڈی آی میچن ہندس گۄڈنکس میچس منز پانژو وکٹو سیتۍ۔ آسٹریلیاہن کرِ…

شرمناک شکستکۍ ذمہ دار چھہ خالص بیٹس مین۔  یہ چھہ سری لنکاہک 50 وری ین ہندس ون ڈے تاریخس منز…

از بناوِ پاکستانن سری لنکاہس خلاف 7 وکٹن پیٹھ 252 رنہ،میچ زیننہ خاطرہ چھہ سری لنکاہس 252 رنن ہند ٹارگیٹ۔…

(12 ستمبر) ہندوستان تہ سری لنکاہس درمیان میچس منز سری لنکاہس 41 رنو سیتۍ شکست دتھ ووت ہندوستان سیۆدے ایشیا…

(11 ستمبر)  ہندوستانن زیون پاکستانس خلاف سری لنکاہس منز پاکستان-انڈیا ایشیا کپ 2023 سپر 4 میچ ۲۲۸ رنو سیتۍ۔ کوہلی…

سری لنکا کس پالاکیلے اسٹیڈیم منز بٹہ وارِ سپدن وٲلس پاکستان-انڈیا ایشیا کپ 2023 سنسنی خیز میچس دیت رودن پھیش۔…

عرب دنیاہن لٱج خوشی مناونۍ ییلہ سعودی عربن ژندر وارࣲ دوہہ ارجنٹینیاہس خلاف ورلڈ کپس منز حیران کرن واجنۍ کامیابی…

قطرس منز مردن ہندس فیفا ورلڈ کپ فٹبال کس میچس منز  کٔر جاپانن واپس پھیرتھ  ژورِ لٹہ چمپین جرمنی خلاف…
  
  

  

  

نندر متعلق اکس کانگریس کس موقعس پیٹھ وون اتھ میدانس منز مہارت تھاون والیو ڈاکٹرو ز تہنز خواہش چھیہ ز  فرانس کین لوکن ہنز نندر ہنز حالت مد نظر تھاوتھ چھیہ فوری طور صحت عامہ چین پالیسی ین کن توجہ کرنچ ضرورت۔ فرانسیسی سوسائٹی فار سلیپ ریسرچ اینڈ میڈیسن (SFRMS) تہ فرانسیسی بولن واجنہ نیومولوجی سوسائٹی (SPLF) ہندس اہتمام تحت سلیپ کانگریس کس موقعس پیٹھ یس 23 پیٹھہ 25 نومبر تام لِیلس منز منعقد سپدان چھہ، چھیہ اکہ تشخیصچ ضرورت۔ فرانسیسین ہنز نندر چھیہ کووڈ پتہ اکس نوس دور منز۔

CoviPrev بیرومیٹر چھہ عام آبادی منز رپورٹ گژھن والہ 71% نندر ہنزن شکایتن ظاہر کران، یعنی دون ورین منز 10% زیادہ، یس اکھ اہم وارننگہ ہنز ژینون چھیہ۔ ویکسینیشن چہ مہمہ تہ صحت کہ بچاو کیو اقدامو چھہ عام طور وائرس کہ پھیلاوہ تہ تمہ کین انجامن پیٹھ سیٹھا اطمینان بخش نتیجہ دتی متی۔ نندر ہنز کمیونٹی چھیہ دماغی صحت کین اشارن تہ نندر ہنزن شکایتن منز تبدیلی پیٹھ خطرچ گھنٹی بجاوان۔



مارچ 2020 پتہ چھہ عام آبادی ہندین نمایندہ نمونن پیٹھ زندگی ہند ادراک، نندر ہنزن شکایتن ہنز سطح، اضطراب، ڈپریشن تہ خودکشی ہندین خیالاتن باقاعدگی سان جمع کرنہ یوان۔ نندر ہنزن یمن شکایژن ہند حوالہ گژھن زہ اہم عناصر مدنظر تھاونہ ینی۔ یم چھہ اضطراب تہ/یا مویوسی ہنزن شکایژن ہندس مقابلس منز منصوبہ بندی کہ لحاظہ تریہ گنہ زیادہ۔ یمن ہند پھیلاو، یتھ منز زانہہ کمی چھیہ نہ یوان، ووت تتھ بلندی تام یوت نہ امہ برونہہ ووتمت اوس،  ستمبر 2022 منز پتمہ لٹہ پیمایش کرنہ وز تہ نہ۔

واضح گژھہ روزن ز اتھ سیتی چھہ فرانسیسی زندگی متعلق مثبت تاثر اکہ لٹہ بییہ زوال پذیر گژھن شروع گومت، یس نندر ہنزن شکایژن منز اضافک ٲنہ ہیتھ چھہ۔ اگر کووڈ کہ بحران کس آغازس منز، نندر ہنز خرابی ہند تجزیہ امہ وبا کین نتیجن ہند طور اوس کرنہ آمت، تیلہ گژھہ یہ تسلیم کرنہ ین ز صورت حال چھہ بدلان۔ ابتدایی طور، نندر ہنز شکایژ، خاص طور ونیندر تہ بحال نہ گژھن واجینی نندر، آسہ قیدس سیتی منسلک سانہ نندر تہ ہشارگی ہنزن تالن منز رکاوٹ کہ ذریعہ سیٹھا سادگی سان واضح کرنہ آمژہ۔

اچھا ہے
  
 

صوفی شوکت

یمہ ساتہ بہ یم سطرہ داہ وہ لیکھان چھس میانس ذہنس منز چھہ یہ احساس ز مقالہ ساس آسن اتھ موضوعس پیٹھ لیکھنہ آمتۍ۔ ہتہ بدیو طالب علمو آسہِ اتھ موضوعس پیٹھ ایم فل تہٕ پی ایچ ڈی تہِ موکلوومت کٔرتھ۔ تیلہ کیاہ ضرورت چھیہ بیہ اتھ موضوعس پیٹھ لیکھنچ۔ ہتہ بدۍ مقالہ تہ کتابہ چھیہ انٹرنیٹس پیٹھ موجود تیلہ کتھ اتھ متعلق پنن دماغ خرچاون۔ واقعہ چھہ یہ ز اسہ چھیہ کتھہ جلدی مشتھ گژھان۔ سوشل میڈیا تہِ چھہ جلد باز یعنی یہ راتھ وۆنکھ سہ چھہ از طاق نسیان سپدان۔ نتہ ٲس یہ کتھ میہ  واریاہ برونٹھ تجمز۔ بیاکھ مسلہ چھہ یہ ز کتابن تام تہِ روز نہ رسایی ز کانہہ پرِ ہا۔ یس وقت کتابن دیہ سے وقت کیاز دمو نہ ریل بناونس۔ یہ زمانہ چھہ اختصارک زمانہ، 60 سیکنڈ چھیہ ریٖل یمے 60 سیکنڈ چھہِ دلیل ثابت کرن کیت میسر۔

میہ  چھہ کنہ موضوعس پیٹھ دوبارہ لیکھن کھران مگر کینہہ دوہ برونٹھ باسیوو میہ  ز اگست 2019 پتہ گے اسۍ نسیانکۍ شکار۔ میہ  اوس واریاہ کینہہ یاد روزان مگر از چھم باسان ز میہ  چھہ سورے مشتھ گومت۔ امے مۄکھہ چھس پانس یاد پاونہ باپتھ تہِ بہ یمہ سطرہ دوبارہ لیکھان۔ امہ علاوہ اگر کانسہ دوستس مشتھ آسہِ گومت تس تہ پییہ یاد اگر پرنس فرصت آسیس۔

بہرحال اصل کتھ چھیہ میہ  نثری نظمہ متعلق کرنۍ یۄس وۄنۍ برصغیرس منز بحیثت اکھ صنف لگ بھگ قایم چھیہ گامژ۔ مگر سیتی چھہِ مغربس منز امہ صنفہ ہندۍ امکانات تہِ وارہ وارہ ختم سپدان۔ کاشرۍ ادیب تہ نقاد چھہِ ونہِ تہِ اتھ صنفہ تبراہ پران تہ پننۍ زیو میٹھراوان۔ وۄستاد چھہ حضرت علامہ سنز روایت انان، ژاٹھ چھہ سوشل میڈیا پیٹھے پننین اعلیٰ اخلاقن داد منگان تہ پانے طے کران ز کیاہ چھہ قبول کرن تہ کیاہ چھہ رد کرن۔ حالانکہ کینہہ چیز یمن پیٹھ کاشرس ادیبس یا نقادس سوچن اوس تتھ کن چھہ نہ کانہہ گژھان۔

چونکہ اختصارک چھہ زمانہ، امہ مۄکھہ چھیہ ویچھہ پوچھہ کتھہ وننہِ سہ یہ ز شعری اظہارن ہنز کانہہ تہِ صنف چھیہ پانس اندۍ اندۍ کینہہ نظریات تہ رسومات ہیتھ پرن والین ہندس دنیاہس منز قبولیت یا رد لبان۔ نظریاتن منز چھیہ تنقیدی تہ منطقی عمل کٲم کران تہ رسوماتن منز چھیہ ثقافتی عمل کٲم کران۔ گویا پریتھ صنفچ قبولیت تہ ترقی ہند دارومدار چھہ اکہ پاسہ تتھ صنفہِ پیٹھ سپدن والہِ تنقید سیتۍ آسان تہ بییکہِ طرفہ تقلیدی تہ رواجی صورتحالس پیٹھ۔ اتھ تناظرس منز یمہ ساتہ اسۍ نثری نظمہِ پیٹھ نظر تراوان چھہِ یہ صنف چھیہ زبردست تنازعس منز ہینہ آمژ۔ شمس الرحمان فاروقی صٲبن چھیہ نثری نظم صرف یہ ونتھ مسترد کرمژ ز اسہ چھیہ نہ امہ صنفہِ ہنز ضرورت مگر سیتی وۆنکھ ز کانہہ صنف اگر قایم گیہ تیلہ گژھہِ نہ منسوخ (شاید ٲسۍ امے مۄکھہ کشور ناہیدنین نظمن تعریف کرنہِ تورۍ ترۍ متۍ)۔ نثری نظمہِ ہند تنازع چھہ نہ سانہ ونہِ تہِ طے گژھان۔ یہ چھہ پزر ز اردوہس مقابلہ چھہ نہ کاشر ادبی مواد شمارسے منز تہ ونۍ کنیک تخلیق کار چھہ اردو ہیچھتھ کاشر ہیچھان امہِ مۄکھہ چھہ یہ ضروری ز اسۍ کرو نثری نظمہِ پیٹھ تہِ کتھ تکیاز واریاہ لیکھن والۍ یم خوبصورت کاشر غزل چھہِ لیکھان تم چھہِ اچانک نثری نظمہِ کُن ہیوان ین۔ نثری نظمہِ ہند تنازعہ کمہ قسمک چھہ؟ یہ زاننہ مۄکھہ پزِ اسہِ اتھ صنفہِ سیتۍ وابستہ تصوراتن سام ہینۍ۔ نثری نظمہِ پیٹھ یس تہِ تنقیدی بحث میہ نظرِ گۆو سہ چھہ نہ امہ کس شعریاتس پیٹھ سپدیومت۔ یس تہِ بحث میہ کتابن منز  انٹرنیٹس پیٹھ یا دوستن نش بوز سہ چھہ پننس اصلس منز اشتقاقی یعنی اتھ صنفہِ کیاز پیۆو ناو نثری نظم تہ اتھۍ اندۍ اندۍ آیہ امہ صنفکۍ شعریاتی اصول وضع کرنچ کوشش کرنہ۔ اتھ ناوس پیٹھ کیاز یوت بحث؟ سوال چھہ ز کنہِ صنفہِ ہندس ناوس تہ تمہ کس شعریاتس منز چھا ہمیشہ کانہہ منطقی یا لازمی واٹھ آسان؟ سوال چھہ ز ونکین کس شعری منظرنامس منز چھا لفظ غزل امہ صنفہِ ہندین تمام شعریاتی لوازماتن احاطہ کران؟ سوال چھہ یہ تہِ ز غزل چھا محض زنانن متعلق کتھ باتھ، ناول چھا محض نویرس ونان؟

ناو تھاون چھہ بقولِ ناصر عباس نیّر اکھ ثقافتی عمل یمیک مقصد صرف اجتماعی سۆتھرس پیٹھ کُنہِ چیزچ شناخت رایج کرنۍ چھیہ آسان۔ ناو چھہ نہ کُنہِ صنفہِ ہند جوہر آسان بلکہ چھہ تمہ صنفہِ ہندِ شعریاتچ علامت آسان۔ اتھ کتھہِ منز چھہ نہ کانہہ شک ز نثری نظم ناوس منز چھیہ شترگربگی تہ یہ چھہ سٲنس سوچ کس عمومی طرزس کُھر انان تہ امۍ چیزن کرۍ کینہہ صاحب اتھ ناو بدلاونس کتۍ مجبور۔ کانسہ وۆننس نثرِ لطیف، کانسہ نثم، کانسہ نظم نما وغیرہ، مگر امہ صنفہِ ہنز یۄس رسمیات چھیہ تمۍ دژ قبولیت نثری نظم ناوسے۔ کینہہ دوست یم نثری نظم لیکھان چھہ تم چھہِ دلیلہِ رنگۍ ارسطو سندۍ نظریات انان ز وزن یا آهنگ چھہ نہ شاعری ہند جز، تم دوست تہِ چھہِ پننس استدلالس منز سادہ ز ارسطو چھہ نہ کنہ جایہ ونان ز وزن تہ آهنگ چھہ شاعری کیت غیر ضروری۔ کُنہِ جایہ چھیہ یوان مولانا الطاف حسین حالی سنز سۄ متناقص کتھ استدلالہ رنگۍ پیش کرنہ یتھ منز تم ونان چھہِ ز نفس شعر چھہ نہ وزنک محتاج آسان۔ تیلہ کیاہ مسلہ چھہ ز نثری نظم چھیہ دوہہ کھۄتہ دوہہ مقبولیت پراوان؟ اگر نثری نظم نہ نثر چھہ تہ نہ نظم تیلہ کیاہ چھیہ؟ امہ سوالہ سیتۍ پیۆو میہ  ہایزن برگ تہ آینسٹاین یاد۔ یمہ ساتہ تم گاشچ ماہیت ٲسۍ دریافت کران، تم ٲسۍ نہ ہیکان یہ طے کٔرتھ ز گاش چھا پارٹکل کِنہ ویوو۔ تم گیہ مجبور وننہ خاطرہ ز اتھ چھیہ دۄشونۍ چیزن ہنز ماہیت۔ اگر نہ تہِ مانو تیلہ چھہ اسہِ گاشک انکار کرُن۔ بہرحال اسۍ ہیکو ؤنتھ ز نثری نظم چھیہ صنف ادب مگر یہ صنف چھیہ اسہِ نثر یا نظمہِ ہندیو زمرو منزہ نیبر کٔڈتھ وچھنۍ۔ امہ خاطرہ چھہِ اسۍ مجبور ز اسۍ بناوو بدل زمرہ تہ تتھۍ منز ہیمو اتھ صنفہِ سام۔ نثری نظمہِ چھہ پنن وصف تہ باقاعدہ شعریات۔ نثری نظم تہِ چھیہ باقی صنفن ہندۍ پاٹھۍ پننین پرن والین جمالیاتی مسرت بہم کران مگر امکۍ اصول چھہِ الگ۔ نثری نظمہِ ہند ساروے کھۄتہ بۆڈ اصول چھہ بیانییت۔ یہ اصول چھہ تیوتے اہم یوت غزلہِ کیت وزنک اصول چھہ۔ سادہ لفظن منز یہ ز تجربن مکمل تہ مستقیم زیو دنۍ چھیہ نثری نظمہ ہند اصل اصول۔ عام منظومن منز چھہ بیانیاتی سطحس پیٹھ جایہ جایہ خلا آسان یتھ منز خیالن ہند تسلسل تہ نحوی تسلسل پھٹان چھہ روزان مگر نثری نظمہِ منز چھہ یہ تسلسل برقرار روزان۔ اتھ ضمنس منز چھہ یوان وچھنہ ز کینژن نثری نظمن منز چھہ خلا روزان مگر عرض چھہ یہ ز تم چھیہ آسان غیر موزون آزاد نظمہ نہ ز نثری نظمہ۔ محض آہنگچ پابندی ترک کرنہ سیتۍ چھہ نہ کانہہ چیز نثری نظم بنان۔ نثری نظمہِ منز چھیہ خلاہس تہ التواہس منز فرق کرنۍ ضروری۔ یہ التوا یا توقف چھہ نہ سہل۔ اوے چھس بہ یژھان عرض کرُن ز تہذیبچ سرنۍ آگہی تھاونہ وراے، کمزور مطالعہ، مشاہدہ، تشبیہن، استعارن تہ علامژن ہند پیچیده نظام سمجھنہ وراے کینہہ سطرہ پوتس پتھ لیکھنۍ چھیہ نہ نثری نظم بلکہ اکھ جرم۔ نثری نظم چھیہ تمہ ساتہ  زایُن لبان یمہ ساتہ  تخلیقی دریاو پننۍ بنڈ چھہ ژٹان تہ یمہ ساتہ  تتھ رکاونہ باپتھ سارۍ شعری سانچہ چھہِ لۄکٹۍ باسان۔ یہ ہیکہِ سے کٔرتھ یمۍ گۄڈے شعری لوازماتن ہند دریاو پننس وچھس آسہ شروپروومت۔

وۄنۍ چھہ سوال نثری نظمہِ ہنز ضرورت کیا چھیہ۔ اظہار باپتھ اگر اسہِ نش قسم وار صنفہ چھیہ تیلہ کیاز چھہ یہ وسیلہ اختیار یوان کرنہ۔ حالانکہ میہ  گیہ نہ ونیک تام کانہہ کاشر نثری نظم درینٹھۍ مگر چونکہ اکثر دوست چھہِ اردو انگریزۍ ادب پران (کینہہ وۄستاد محض عربی) تہ یمن زبانن منز لیکھان تہِ امہ مۄکھہ باسیوو میہ ز اتھ کتھہِ کن تہِ دمو ظن۔ میہ  کۆر گۄڈے عرض ز یمہ وز کانہہ لکھارۍ کُنہِ رایج صنفہِ نش انحراف چھہ کران تتھ انحرافس پتہ کنہِ چھہ آسان تمس لکھٲرس تمہ صنفہِ ہنز سرنۍ آگہی یمہ نش سہ لۆب چھہ ہیوان۔ صنفہِ ہنز آگہی کیاہ گیہ؟ یہ چھیہ نہ محض فنی سطحچ آگہی آسان بلکہ آگہی تتھ صنفہِ سیتۍ جڑتھ قدرن ہنز، تمہ چین فکری تہ تہذیبی بنیادن ہنز۔ سطحی طور چھہ اسہِ باسان ز شاید چھہ یہ انحراف کرن وول لکھارۍ کیاہ تام نۆو چیز ہیتھ بازر درامت مگر واقعہ چھہ یہ ز یہ باغی لکھارۍ چھہ پۆت کال چین قدرن ہند خام مواد ہیتھ برونٹھ پکان۔ یہ لکھارۍ چھہ ہیت تہ بیان کس سطحس تام بغاوت کران مگر تہذیبی قدرن ہندۍ مول چھہِ تیتۍ سرنۍ آسان ز یہ لکھارۍ چھہ نہ ہیکان یمو قدرو نش دامن کش گژھتھ۔ اتھ پتہ کنہِ چھیہ زبان تہ تاریخک جبر تہِ کینژھا کأم کران۔ بیاکھ کتھ یہ ز انسانی تاریخک چھہ نہ کانہہ دور تیتھ ز یتھ منز فکرِ ہند یا فنک تصور جامد صورتس منز آسہِ برونٹھ پۆکمت۔ یہ ہیکہِ تیلی سپدتھ ییلہ وقت جامد سپدِ یا ذہن تراوِ کأم کرن۔ کُس کرِ انکار ز فی زمانہ چھہ قدرن ہندِ شکست و ریختک عمل جاری روزان۔ پۆت کال کہ تہذیبی روایتک خام مال بروے کار انتھ نوِ قدرہ متعین کرنہِ چھیہ انسانی جبلت۔ اگر نہ یہ سپدِ تیلہ چھہ زانن ز انسانن ہند سہ معاشرہ چھہ مرده۔ اگر اسۍ پننہ شاعری ہندس تاریخس کن تہِ سرسری نظر تراوو اسہِ تہِ چھہ واکھہ پیٹھہ وژن ، وژنہ پیٹھہ غزل، غزلہ پیٹھہ نظمہِ ہند سفر درینٹھۍ گژھان۔ میہ  چھیہ نہ خبر ز کاشرِ شاعری منز کر ژاو عربی فارسی اردو عروض۔ مگر میہ  چھیہ خبر ز امۍ علمن کتھہِ کنۍ کٔر سانہِ شاعری (خاص کٔرتھ غزل) ہنز تنظیم۔ امہ علاوہ ہیۆک نہ وژن یا بییہ کانہہ شعری ہیت شاید نوِس دورس منز تخلیقی تہ فکری تقاضن ہند بار ویترتھ۔ چنانچہ نادم ، کامل یا راہی ہوین تخلیق کارن پییہ پننین وجدانی ضرورتن خاطرہ بدل وتھ ژھانڈنۍ۔ تمہ پتے لۆب کشیرِ منز نظمن ہندۍ اکۍ مظبوط سلسلن جہار۔ یہ اوس سہ تخلیقی وفور یتھ برونٹھہ کنہِ تمام روایتی شعری سانچہ لۄکٹۍ پییہ۔ میہ  چھہ نہ تران فکرِ ز تخلیقیتس کیاز چھہ اسۍ جواز ژھانڈان۔ اگر اسۍ نثری نظمہِ جواز چھہِ ژھانڈان تیلہ پزِ اسہِ بذات خۄد تخلیقسے جواز ژھانڈن۔ بقول شمیم حنفی، "کانہہ تہِ نۆو اسلوب ژھانڈن چھہ دراصل یہ ز لکھارۍ چھہ پننہ داخلی زندگی نوِ سرہ نٔوِس سطحس پیٹھ سرن یژھان۔ امۍ سندس وجدانس منز چھیہ تیژ لچک آسان ز سہ چھہ مانڈنہ آمژن وتن نش گریز یژھان۔ امۍ سندِ تخلیقیتک عمل چھہ خود سر آسان ز اظہار کین نامانوس وسیلن چھہ نہ اتھہ لاگنس کھوژان”

یہ زن میہ  گۄڈے عرض کۆر ز میہ  گیہ نہ کانہہ کاشر نثری نظم درینٹھۍ مگر اگر کانہہ جسارت کرِ سۄ پزِ اسہِ کشادہ قلبی سان قبول کرنۍ۔ تتھ چھہ اکھ وجہ یہ ز نثری نظم چھیہ وۄنۍ تمام تنازعو باوجود بحیثت صنف قایم سپزمژ۔ بیاکھ یہ ز سانہ یتھ بدقسمت زبانہِ بولانی کاتیاہ چھہِ تہ لیکھانی کاتیاہ چھہِ۔ کُنہِ تہِ قسمک ادب اگر برونٹھ کن ییہ غنیمت چھہ۔
  
 

لاپتاہ لوکن ہند تعداد چھہ ساسن منز۔ مشرقی لیبیاہس منز چھہ طوفان کنۍ شدید سیلاب آمت یمہِ سیتۍ اتہِ زہ ڈیم پھٹۍ یمۍ پانس سیتۍ محلکۍ محلہ ییرہ نیہ۔ طوفانس منز گیہ ساحلی قصبن منز مکان تباہ۔ زیادہ متاثر شہر ڈیرنا چھہ مکمل طور ژھینہ تہ تباہ گومت۔ خدشہ چھ ز اتھ طوفانس تہ سیلابس منز آسن ساسہ بدۍ لوکھ مارہ گمتۍ۔ داہ ساس نفر چھہ لاپتاہ۔ حماد سندۍ حکومتن دیت ڈیرنا شہر آفت زدہ شہر قرار
  
  

  
  

  

  
  

  

  

  

(11 ستمبر)  ہندوستانن زیون پاکستانس خلاف سری لنکاہس منز پاکستان-انڈیا ایشیا کپ 2023 سپر 4 میچ ۲۲۸ رنو سیتۍ۔ کوہلی تہ کے ایل راہل، دۄشویو بناوِ سینچری۔ کوہلی آو مین آف د میچ قرار دنہ۔

——–

(11 ستمبر) سری لنکاہس منز آتھوارِ رودہ کنۍ بند کرنہ آمت پاکستان-انڈیا ایشیا کپ 2023 سپر 4 میچ آو از گندنہ، یتھ منز ہندوستانن دۄن وکٹن پیٹھ 356 رنہ بناوِ۔ رود بییہ شروع گژھنس تام آسہ پاکستانن دۄن وکٹن پیٹھ 44 رنہ کرمژہ۔

(آتھوار) سری لنکاہس منز سپد از پاکستان-انڈیا ایشیا کپ 2023 سپر 4 میچ رودہ کنۍ ہندوستانچ بہترین شروعات وچتھ پگاہ پیٹھ ملتوی۔ ہندوستانن بناوِ دۄن وکٹن پیٹھ 147 رن۔
  
 

اکتوبر 5 پیٹھہ گژھہ آیی سی سی کرکٹ عالمی کپ شروع۔ 46 ہن دۄہن ہنز یہ دہن ٹیمن درمیان او ڈی آیی مقابلہ آرایی واتہِ نومبر 19 اند یمہ رۄہہ چیمپین ورلڈ کپ حاصل کرِ۔ ٹیم یم شرکت کرن، تم چھہِ یم ۔۔ ہندوستان، پاکستان، بنگلہ دیش، اسٹریلیا، انگلینڈ، نیدرلینڈ، ساوتھ افریقہ، افغانستان، سری لنکا تہ نیوزی لینڈ۔
  
 

خبرو مطابق چھیہ سیلاب زدہ شہر ڈیرناہس منز لاشہِ برابر میلان۔ امہ شہرہ کین ساحلن ساحلن پیٹھ چھیہ ریسکیو ٹیمن ہتہ بزہ لاشہ میجمژہ۔

اکہ حوالہ مطابق آسہ اتہِ شاید تقریبا 400 لاشہ، مگر امیک تعین کرن چھہ مشکل۔

خیال چھہ کرنہ یوان ز طوفان ڈینیئل کس نتیجس منز شدید بارشن ہندۍ سیلابن کرِ متاثر لوکن ہنزہ لاشہ سمندرس منز یرہ۔
  
 

سعودی عرب تہ اسراییلس درمیان تعلقات استوار کرنہ چین کوششن ہندس سلسلس منز کرِ اسراییلک کیبنٹ ممبر ھایم کاز اقوام متحدہ چہ کانفرنسہِ خاطرہ سعودی عربک دورہ۔

بییہ اکہ خبرِ مطابق کۆر سعودی عربن فلسطین خاطرہ گۄڈنیک سفیر مقرر۔
  
 

– ایس ایس پی بڈگام طاہر سلیمن کٔر ایس ڈی پی او، ایس ایچ او تہ پولیس سٹیشنن ہندین انچارجن سیتۍ اکھ میٹنگ یتھ منز ڈسٹرکٹ چہ سکیورٹی تہ جرمن ہندِ صورت حالک جایزہ ہینہ آو

–  لفٹننٹ گورنر  منوج سنہاہن کٔر پاور ڈیولپمینٹ ڈپارٹمنٹس سیتۍ سول سکریٹریٹس منز از اکھ میٹنگ یتھ منز پاور سیکٹرس منز بہتری اننہ کین تہ اہداف حاصل کرنہ کین تہ اے ٹی اینڈ سی یکۍ نقصان کم کرنہ کین اقدامن پیٹھ کتھ کرنہ آیہ
  
 

(12 ستمبر) ہندوستان تہ سری لنکاہس درمیان میچس منز سری لنکاہس 41 رنو سیتۍ شکست دتھ ووت ہندوستان سیۆدے ایشیا کپ فاینلس منز۔ 14 ستمبر چھہ پاکستان تہ سری لنکاہس درمیان میچ مقرر یس یہ دپۍ ز تہِ سیمی فاینل چھہ۔
  
 

کاشرس سِنس چھیہ اسہِ فارسی روایت نزدیک۔ امچ کُنز چھیہ محاورس منز۔ اسۍ چھہِ ونان ستہِ سِنہِ بتہ کھیون۔ یہ…

خبر چھیہ یہ زِ جھیل ڈل تہ باقی تریہ جھیل نییہ ریاستی ہایی کورٹن پننس تحویلس منز۔ امچ کیازِ پییہ…
  
  

  

  

انقرہس منز خۄدکش بم دھماکہ پتہ، کرۍ ترکیہ ہن شمالی عراقس منز کردش ٹارگیٹ تباہ۔ امہ کتھہِ ہند اظہار کۆر ترکیہ ہکۍ داخلی وزیرن۔
  
 

ورلڈ میٹرولوجیکل آرگنایزیشن (ڈبلیو ایم او) کۆر موسم چہ تبدیلی متعلق یورپی یونین چہ سروس کوپرنیکس سیتۍ رلتھ تصدیق ز یمہ وری یک ریتہ کول اوس عالمی سطحس پیٹھ ونیک تام ساروے کھوتہ زیادہ گرم۔  اقوام متحدہکۍ سیکرٹری جنرل انتونیو گوٹیرس کۆر تشویشناک تبصرہ ز موسمچ تباہی گیہ شروع۔ ساینسدانو کرۍ اسۍ واریاہ  کالہ پیٹھہ متنبہ ز درجہ حرارتس منز مسلسل اضافہ چھہ سانس ردعملس منز تہِ اضافک تقاضہ کران۔ اسۍ ہیکو ونہِ مزید تباہی نش بچتھ، مگر اسۍ ہیکو نہ اکھ ژیوہ تہِ راورٲوتھ۔ گرم ترین موسم خاطرہ چھہ جون، جولایی تہ اگست کین ریتن ہند اعداد و شمار شامل کرنہ یوان۔ پتم تریہ ریتھ رودۍ ریکارڈہ مطابق گرم ترین۔ ڈبلیو ایم او کہ مطابق رود اگست 2023 ریکارڈہ مطابق گرم ترین اگست، تہ جولایی 2023 پتہ ریکارڈہ مطابق دویم گرم ترین ریتھ۔ اگستک تخمینہ اوس  1850-1900 برونہمہِ صنعتی اوسط کھوتہ 1.5 ڈگری زیادہ گرم۔
  
  

  
  

  

  
  

  

  

  

نذیر جہانگیر

تخلیق کار سندِ بابت چھہ نہ ضروری واریاہ علم آسن بلکہ بقدر ضرورت۔ تس بابت چھہ خاص عطاے خداوندی آسان ییمہ کنۍ تسند تخیل چھہ تور تام واتان یوتتھ تام عام وُپھ چھیہ نہ۔ یہ چھہ سفید ڈلوم ٹھولس اندر اژِتھ وُنِہِ نہ زامتِس پُوتِس تہِ  وچھان تہ بییہ تس بالغ کَرِتھ کوکرہ سنز بانگ تہِ  دیاوان۔ تاہم نقادس بابت چھہ سیٹھاہ علم آسن ضروری۔ تمس گژھہِ نہ صرف واریاہ مطالعہ آسن بلکہ گژھہِ تس علمی استعداد علاوہ سوچ سمجھ تہ فہم فراست تہِ سیٹھاہ آسنۍ تہ بییہ تتھ سیتی قلبی کشادگی تہِ ۔ خالی پرنُے یوت تہِ  کرِ نہ کینہہ۔ مثال چھیہ مشہور ز بادشاہن تروو پنن نیچو اکس بڈس عالمس نش علم ہیچھنہ بابت۔ پانژِ وہری اۆن عالمن شہزادہ ہیچھتھ کَرتھ واپس مالس نش تہ وۆننس، حضرت یہ ہیچھنوو میہ سہ سوروے علم یس میہ نش اوس۔ بادشہن تھٔو وٲج پننہِ موچھہ منز بند تہ پریژھن نیچوس ون سا میہ کیا چیز چھہ اتھس منز؟ شہزادن کۆر ہنا غور تہ پتہ وۆتھ مٲلِس کن، تۄہہ چھہ اتھس منز گریٹہ۔ یہ بوزتھ وچھ بادشہن خشمہ ہۆت عٲلمس کن تہ پرژھنس، یی چھتن سا ہیچھ نوومت؟ عٲلم وۆتھس، بادشاہ سلامت میہ نش یس علم اوس سہ ہیچھنوو میہ شہزادہ، مگر عقل چھیہ نہ سہ چیزا یس کانہہ کانسہ دِتھ ہیکہِ، عٲلمن ہوو شہزادس ز بادشاہس چھہ اتھس منز سہ چیز یس سٹون چھہ (stone) تہ تتھ چھہ منز باگ گۆد، وۄں چھیہ یہ عقل یۄسہ انسانس ونِہِ ز گریٹہ ہیکہ نہ اتھس وٲتِتھ، یہ ہیکہِ وٲج ٲسِتھ۔

یہ چھہ صحیح ز بہ چھسن پنن پان زبر افسانہ نگار مانان مگر میہ چھہ نہ زانہہ یہ گمانے اوسمت ز بہ کیاہ چھس نقاد تہِ ۔ یہ دعوٰی آسن چھہ نہ سہل۔ تنقید چھیہ اکھ مشکل صنف تہ نہایت سرون ادبی وصف۔ نقاد گَژھہِ کمالک نفر آسن۔ مگر وۄنۍ چھم باسان ز کاشرس منز چھہ نہ نقادے کانہہ تہ اگر رژھ کھنڈ کانہہ تنقیدی فن چھہ زانان تیلہ چھس سہ تہِ بے۔

کینژو عزیزو ٲس”ڈھاے آلو” ناوہ چہ میانہ کتابہِ پیٹھ پننۍ کنۍ رِوِو لیکھنچ کوشش کرمژ مگر تتھ اوس نہ خاص کانہہ گۄبیر تہ باس اوس لگان ز یمن عزیزن تہ دوستن چھیہ نہ تنقیدچ زیادہ مہارت۔

م ح ظفر صابن اوس کینہہ کال برونہہ نندہ ریشی (رحمت اللہ علیہ) یس پیٹھ انگریزی پاٹھۍ اکھ مضمون لیۆکھمت۔ تمو وۆن میہ اتھ پیٹھ لیکھ ژہ پننۍ راے۔ میہ لیچھ فی البدیہ پننۍ راے۔ سہ تبصرہ لیۆکھم جلدی منز، تمہ پتہ تہِ چھم باسان ییتہ کین ادیبن منز اگر کانہہ اندھوں میں کانا نقاد چھہ تیلہ چھس سہ بے۔

درحقیقت چھہ نہ ییتہ نقادے کانہہ۔ وۄں گۆو شاعری پیٹھ بوز میہ اکہ دۄہہ ریڈیو پیٹھہ مرحوم عزیزحاجنی صابن تبصرہ، سیٹھاہ معیاری اوس۔ فکشنس منز یوسہ تہِ تنقید لیچھکھ سۄ چھیہ شُرل۔

میانہ "ڈھاے آلو” کتابہِ پیٹھ ٲس اکۍ نوجوانن رِوِو لیکھنچ کوشش کرمژ مگر تمہ تلہ باسیوم یہ جایزہ تہِ  اوس نہ تنقیدچہ ڈنجہ پیٹھ صحیح روزتھ۔ امس صاحبس منز چھیہ ضرور باسان نقاد بننچ صلاحیت مگر برونہہ پکنہ بابت چھہ واریاہ کینہہ ہیچُھن پیوان تہ پرُن پیوان۔ معتبر نقاد بننہ بابت تہ ادبی صفن منز پنن پان مانۍ راونہ خاطرہ چھیہ واریاہ کوشش کرنۍ پیوان تہ تنقیدکۍ لوازمات تہ ضروریات ہیچھنۍ پیوان۔ قلمی استعداد آسُن گۆو الگ تہ تنقیدی مہارت آسنی گیہ الگ۔

امۍ عزیز دوستن اوس فرموومت ز ڈھاے آلوہ بدلہ گۆژھ اتھ "آلو ڈھاے” ناو آسُن۔

تمن پزِ یہ زانن ز لفظ ورتاونے چھہ رایٹر سند کمال آسان۔ اکس لفظس کُنہ بییس لفظس سیتۍ گنڈ کرنس یا اکھ لفظ بییس لفظس برونہہ یا پتہ تھونہ سیتۍ چھہ معنی یس تلک پیٹھ تہِ ہیکان گژِتھ، تتھے کنۍ یتھہ کنۍ اگر صفر کنہِ ہندسس دچھنۍ کنۍ تھاوون تتھ ہندسس چھیہ قدر تہ تعداد ہران تہ وۄں اگر یۄہے صفر کھوفری کنۍ تھاووس تمہ سیتۍ چھہ نہ ہندسس تعداد ہران بلکہ چھہ صفرس پننوے مۄل راوان۔ یتھے کنۍ چھیہ ڈھاے آلوس تہ آلو ڈھاے لفظس معنی کہ اعتبارہ زمین آسمانچ فرق۔

ییلہ نہ لیکھارس پیی ٲس ز افسانہ کیا گۆو، امچ زبان کژھ چھیہ آسان، امیوک سٹائل کیتھ چھہ آسان، عام کتھن تہ افسانہ کین مکالمن تہ نریٹِوس کاژاہ فرق چھیہ پانوانۍ، افسانس منز کِتھہ کنۍ چھیہ سچویشن وۄتلاونۍ پیوان، ٹیمپو کیا گۆو، فور شیڈوینگ کتھ چھہِ ونان، ساروے کھۄتہ بٔڈ کتھ یہ ز افسانک حسن کیاہ گۆو، تہ یہ لکھارۍ کتہِ  ہیکہِ صحیح تنقیدک حق ادا کَرتھ۔ پتہ ییلہ یتھۍ سے ادیبس امۍ سنزِ کُنِہ بیقل کامِہِ پیٹھ ایوارڈ دِتکھ، پتہ ییلہ یۄہے نام نہاد ادیب باقی ین ایوارڈ دنہ بابت جج بنیوو، یہ چھہ پانسی ہوین نفرن ایوارڈک مستحق زانان۔ یتھہ کنۍ بنیوو کاشر ادب بیقلازی تہ بیقلازی لۆگ فروغ تہ ادبی معاشرے بنیوو بیقل۔

یہ چھہ از حد تہ بے حد ضروری بلکہ لازم ز ساروے برونہہ گژھہِ اکس ادیبس منز افسانک ظرف تہ ذوق پیدہ گومت آسُن تہ یۄہے چھیہ بٔڈ کوالفکیشن اکس ادیبس تہِ تہ اکس نقادس تہِ۔ اصل کتھ چھیہ یہ ز یہ چھہ نقاد تہ ادیب سند اعلیٰ ظرف تہ ذوق یس تس تعظیم تہ اعتبار کس تختس پیٹھ چھہ بیہناوان۔ وۄں گۆو ذوق تہ ظرف کِتھہ کنۍ مینو؟ اتھہ چھہ نہ کانہہ میزان یتھ پیٹھ یہ صفت تولنہ ییہ بلکہ یم اعلیٰ ذوقکی تہ تھدِ ظرفکی افراد معاشرس منز آسن تمن منز یس کانہہ اکھاہ پنن اثر بنٲوتھ ہیۆکمت آسہِ سہ ہیکون باظرف تہ باذوق مٲنتھ۔ ذوق تہ ظرف چھہِ حسنکی پاٹھۍ۔ حسنس چھیہ نہ میننہ بابت کانہہ ترکر یا میزان، کیاز یہ چھہ ذوقی۔ خوشبو چھیہ نہ تولنہ یوان، امچ میزان چھیہ حساس نس۔

حسن چھہ نہ ژورِ روزان، یہ وچھتھ چھیہ دلن منز اکھ عجیب خۄش یونۍ کیفیت وۄتلان، برابر خوشبو یکۍ پاٹھۍ، تہ انسانس چھہ حسنک احساس گژھان۔ مگر حسن گۆو نہ صرف بتھچ زبر شکل تہ زبر جسمچ بناوٹ تہ قدے یوت، یا مستک ملایم آسن تہ دند سفید مختہ دانہ ہی آسنۍ، یا بمہ تیر کمان ہشہِ تہ نس قوس قزح ہش آسنۍ، رنگ پرۆن یعنی دۄدہ آسن۔ حسنچ یہ تعریف چھیہ اڈہ لیچ۔ اگر نہ وقوف اوسس یہ جسمانی حسن چھہ سوروے وسۍ پیوان، یہ چھہ بے وقعت بنان۔ اگر نہ جسمانی جمالس سیتۍ اخلاقی حسن آسہِ تیلہ چھہ نہ یہ حسن اکمل بلکہ محض شہوت پورہ کرنک اکھ وسیلے یوت۔

لفظس چھہ اکھ کمپلکس سٹرکچر آسان۔ یہ چھہ واریہن جزیاتن ہند مرکب آسان۔ پتہ ییلہ یہ استعمال کرون یہ چھہ تمہ وِزِ اکھ تناظر منگان تہ تناظر چھہ اتھ واریاہ ڈایمینشن تہ شیڈ دوان۔

یتھے کنۍ چھہ افسانہ تہِ۔ اتھ چھیہ پننہ خصوصیتہ آسان۔ افسانہ چھہ نہ ز کتھاہ تج تہ ونۍ، کانہہ ٹراہ سونچ تہ لیۆکھ، کینہہ گُزریو پانس پیٹھ تہ وۆن یا کانہہ دلیلا بوز تہ بٲو۔ نہ حض، یہ نہ حض چھہ نہ تیوت سہل یوت کاشریو زون تہ لیۆککھ تہ پتہ باسیوکھ پانسی ز اسہِ کۆر طرہ!

حق چھہ یہ ز یتہ حض تۆگ محض کژن تام نفرنے افسانہ لیکھن، یم اونگجہ ٹینڈین پیٹھ گنزرنہ ین۔ افسانک بیان گژھہِ پرن والس وۄٹہ تلناون۔ سہ گژھہِ ونن یہ نے چھہ نہ گژھانے، مگر یی ہے چھہ گژھان!! تھیم کینہہ تہِ ٲسۍ تن مگر امہ کہ بیانچ ترتیب تہ سٹایل گژھہِ پرن والس لطف دین۔

بہرحال، اکۍ عزیز نوجوانن لیۆکھ میانہِ "ڈھاے آلو” کتابہِ پیٹھ، ز صحیح ٹایٹل ہیکہ ہے اتھ "آلو ڈاے” ٲستھ۔ امس صاحبس چھہ نہ شاید پے ز ڈھاے آلون چھہ الگ معنی تہ آلو ڈھاین چھہ بیاکھ معنی۔ ڈھاے آلو گیہ محض زہ تہ اۆڈ آلو یعنی نامکمل تریہ، ییلہ زن آلو ڈھایس چھیہ محاورچ حیثیت۔ "آلو ڈھاے”، اتھ منز چھہ طنز بذاتی یعنی ویپتھ۔ یتھ صفت، داخلی یا مزاجی معنی تہِ ونو۔ یعنی "آلو ڈھاے” بنہِ تیتھے محاورہ یتھ "حرف ڈھاے” چھہ کاشرس منز۔ یمیک معنی کم علمی تہ علمی استعدادچ ویژھے کس تناظرس منز ورتاونہ چھہ یوان یا امہ محاورک معنی چھہ مختصر کلام چہ علامژ رنگہ تہِ استعمال کرنہ یوان۔ ڈھاے آلو چھہ نہ محاورہ بلکہ چھہ اتھ سیتی اکھ تصوراتی مخلوقچ شبیہ تہِ وٲٹتھ تہ یہ چھہ اکہ پرانہِ تہذیبی تہ معاشرتی صورتحالچ شبیہ برونہہ کن انان۔ میانہ کتابہِ منز چھہ ڈھاے آلون محض لفظی صورت یعنی صرف ڈھاے آلو۔

پننہ کتابہِ "ڈھاے آلو” ناو تھونس منز اوس میانہ یمہ سونچک تہِ  دخل ز سوال چھہ یہ ز یہ "واے وۄپھ” مخلوق کیاز چھہ صرف ڈھاے آلو دوان تہ تریہ یا زہ کیاز نہ؟ یا اگر یہ مخلوق تصوراتی یا تخلیقی چھہ توتہ کیاز دیاو نٲو یہ تخلیق کارن صرف ڈھاے آلو، تریہ یا زہ نہ؟

یہ پتم "اۆڈ” آلو چھہ یمن ڈھاین آلون منز اکھ تخلیقی تہ تخیلی حیثیت تھوان تہ اتھۍ چھہِ درحقیقت فن تہ فنکاری ونان۔ اگر واے وۄپھ زہ یا تریہ، یا اکوے تہ یا ہتھ آلو تہ کڈان آسہ ہے، تسند آلو بنہ ہے نہ پراسرار تہ نہ تھوِ ہے تیلہ نذیر جہانگیر پننہ کتابہِ "ڈھاے آلو” ناو۔ یہ چھہ آلون ہند پتم "اۆڈ”، پیٹھہ سہ تہِ "واے۔۔۔۔۔!!!” یتھ ہتہ بدی ڈایمینشن چھہِ تہ ییمۍ نذیر جہانگیر پننہ کتابہِ "ڈھاے آلو” ناو تھونس آمادہ کۆر۔ "ڈھاے آلو” چھہِ بذات خۄد اکھ مکمل افسانہ تہ دنیاہک مختصر ترین افسانہ!!

بییہ چھہ بیاکھ مصیبت۔ لکھ لگۍ یتھ پتہ ز یہ چھا "ڈھاے”، کنہ "ڑھاے”، کنہ "ڈاے”، کنہ "ڑاے”؟ صحیح چھا "ڈھاے آلو” کنہ "آلو ڈھاے”؟

افسانن ہندس حسنس، ترتیبس، بیانس، جمالس، سٹایلس، تجسس، ترکیبس، کلایمکسس، جدلیاتی نقطہ نظرس، ٹریٹمنٹس، ٹکراوس، تہ خیال کس نوِرس، اورجنیلٹی، کردارن ہندین نفسیاتی پہلون، سانہ سماج کس مزاجس تہ نظامس برونہہ کنہِ اننہ کس بے شونکی اندازس، تہ افسانہ نویس سند ‘کیسرِ تلی آپ تارنچ’ کوششہ، انسانی جذبن زیو دنہ کس تجربس، تیکنیکس، بیان کرنہ کس فنس، موضوعس، یمن تمام عناصرن منز اکھ نویر انہ نس تہ کاشرس افسانہ کس خدوخالس منز جدت اننہ کین معاملن یا معاملاتن پیٹھ چھیہ نہ کانسہ کانہہ مفصل تہ دلیلن ہیند ڈکھ دتھ کانہہ کتھاہ کرمژ، تکیاز سہ استعداد یمن اوس تم چھہ یمہ دنیا درامتۍ تہ وۄنۍ چھہ نہ کانہہ یمس افسانہ کین زاوۍ جارن، نزاکتن، تہ لوازماتن ہندس تناظرس تہ پس منظرس منز میانین افسانن پیٹھ کتھ تگہ ہا کرنۍ، الا ماشاءاللہ!

بس اکہ سطحی بحثہ زیادہ چھیہ نہ کانسہ تہ وُپھ۔

"ڈھاے آلو” کتابہِ پیٹھ تنقیدس گیہ برابر میانہ کہانی "گۆبر چھہ مجرمچ” بٲش۔ "گۆبرس” ژۆٹکھ بسہِ منز سدرِ چندہ۔ بحث لۆگ یتھ پیٹھ ز چندہ ژۆٹکھاہ بلیڈہ سیتۍ کِنہ دکارِ سیتی؟ اتھۍ پیٹھ ؤژھ دۄن درین لڑاے۔ پلسہ آو تہ تمو نیو "گۆبرے” گرفتار کٔرتھ ز اصل فسادۍ ہسا چھہ یۄہے۔ پلسن وۆن ز امۍ سندۍ کنۍ ؤژھ لڑاے تہ امن گۆو خراب، اگر نہ امۍ آسہے سدرِ چندہ سونوومت تیلہ کیاہ ژٹہِ ہے چندہ ژور، تمی ژۆٹ تیلی چندہ ییلہ سدرِ چندہ اوس، نتیجہ دراو امی چندہ کنۍ ؤژھ لڑاے دۄن جماژن، چونکہ لڑاے تج چندن، چندہ اوس سدرِ تہ سَدرۍ گیہ برامد گۆبرس نش۔ لڑاے ؤژھ سدرِ کنۍ، یہ "ہتھیار” گۆو برآمد گۆبرس نش، اسلیے چھہ اصل مجرم "گۆبر”۔

یہے بٲش کٔرکھ میانین "ڈھاین آلون” تہِ۔

اکی عزیزن چھہ لیۆکھمت ز یتھین موضوعن پیٹھ چھہ برونہہ تہِ لیکھنہ آمت تہ پرن والس چھہ باسان میہ چھہِ یم افسانہ برونہہ تہِ بوزۍ متۍ مگر نذیر جہانگیرن چھہ یمن موضوعن نۆو ٹریٹمنٹ دیتمت۔

بہ چھس امس عزیزس پرژھان ز میانہِ ٹھاٹھہِ، تنقیدس منز چھیہ نہ درۄپہ کنہِ دٲرتھ دنہ یوان بلکہ چھہِ پننین دعواہن دلیلو تہ ثبوتو سیتی ڈکھ دین پیوان۔ زیادہ نہ، محض اکوے کانہہ افسانہ ہاون ژہ میہ سہ، کاشرس منزے یوت نہ بلکہ دنیاہ چہ کنہِ تہِ زبانہِ منز یس "گۆبر چھہ مجرم”، "مسلہ”، میتھک پیپر، بھاے لالہ پیوم یاد، میانی ڈرامہ سلطنت، ڈرامہ "بہتے جسم”، افسانہ بلاعنوان ہیو لیکھنہ آسہ آمت۔

"سٹوری سٹار” چھیہ اکھ امریکی ویب سایٹ یتھ پیٹھ سٹوری چھپان چھیہ۔ یۄسہ اتھ ویب سایٹہ مالک چھیہ تمہ بنوو ٹیم تہ تمہ جیوری ژارِ دنیا کیو پانژو ساسو رایٹرن ہنزو باہو ساسو کہانی یو منزہ صرف 70 کہانی تہ یمن ستتھن افسانن پیٹھ چھپٲوکھ Brightest Stars ناوہ اینتھولوجی تہ اتھ منز چھیہ میانۍ سٹوری 7 (ستمس) نمبرس پیٹھ۔ بہ چھس نہ کانہہ طرم خان بلکہ اکھ عام انسان تہ حقیر مۄہنیو مگر پانس متعلق چھہ میہ یہ گمان ز بہ چھس اللہ تعالٰی سندِ فضل وکرم سیتی زبر کہانی لیکھان تہ بییہ یتہ ونان ز یتہ چھہ نہ کانہہ نقاد، الا ماشاءاللہ

  
  
  

  

  
  
  

  

  

  

نندر متعلق اکس کانگریس کس موقعس پیٹھ وون اتھ میدانس منز مہارت تھاون والیو ڈاکٹرو ز تہنز خواہش چھیہ ز  فرانس کین لوکن ہنز نندر ہنز حالت مد نظر تھاوتھ چھیہ فوری طور صحت عامہ چین پالیسی ین کن توجہ کرنچ ضرورت۔ فرانسیسی سوسائٹی فار سلیپ ریسرچ اینڈ میڈیسن (SFRMS) تہ فرانسیسی بولن واجنہ نیومولوجی سوسائٹی (SPLF) ہندس اہتمام تحت سلیپ کانگریس کس موقعس پیٹھ یس 23 پیٹھہ 25 نومبر تام لِیلس منز منعقد سپدان چھہ، چھیہ اکہ تشخیصچ ضرورت۔ فرانسیسین ہنز نندر چھیہ کووڈ پتہ اکس نوس دور منز۔

CoviPrev بیرومیٹر چھہ عام آبادی منز رپورٹ گژھن والہ 71% نندر ہنزن شکایتن ظاہر کران، یعنی دون ورین منز 10% زیادہ، یس اکھ اہم وارننگہ ہنز ژینون چھیہ۔ ویکسینیشن چہ مہمہ تہ صحت کہ بچاو کیو اقدامو چھہ عام طور وائرس کہ پھیلاوہ تہ تمہ کین انجامن پیٹھ سیٹھا اطمینان بخش نتیجہ دتی متی۔ نندر ہنز کمیونٹی چھیہ دماغی صحت کین اشارن تہ نندر ہنزن شکایتن منز تبدیلی پیٹھ خطرچ گھنٹی بجاوان۔



مارچ 2020 پتہ چھہ عام آبادی ہندین نمایندہ نمونن پیٹھ زندگی ہند ادراک، نندر ہنزن شکایتن ہنز سطح، اضطراب، ڈپریشن تہ خودکشی ہندین خیالاتن باقاعدگی سان جمع کرنہ یوان۔ نندر ہنزن یمن شکایژن ہند حوالہ گژھن زہ اہم عناصر مدنظر تھاونہ ینی۔ یم چھہ اضطراب تہ/یا مویوسی ہنزن شکایژن ہندس مقابلس منز منصوبہ بندی کہ لحاظہ تریہ گنہ زیادہ۔ یمن ہند پھیلاو، یتھ منز زانہہ کمی چھیہ نہ یوان، ووت تتھ بلندی تام یوت نہ امہ برونہہ ووتمت اوس،  ستمبر 2022 منز پتمہ لٹہ پیمایش کرنہ وز تہ نہ۔

واضح گژھہ روزن ز اتھ سیتی چھہ فرانسیسی زندگی متعلق مثبت تاثر اکہ لٹہ بییہ زوال پذیر گژھن شروع گومت، یس نندر ہنزن شکایژن منز اضافک ٲنہ ہیتھ چھہ۔ اگر کووڈ کہ بحران کس آغازس منز، نندر ہنز خرابی ہند تجزیہ امہ وبا کین نتیجن ہند طور اوس کرنہ آمت، تیلہ گژھہ یہ تسلیم کرنہ ین ز صورت حال چھہ بدلان۔ ابتدایی طور، نندر ہنز شکایژ، خاص طور ونیندر تہ بحال نہ گژھن واجینی نندر، آسہ قیدس سیتی منسلک سانہ نندر تہ ہشارگی ہنزن تالن منز رکاوٹ کہ ذریعہ سیٹھا سادگی سان واضح کرنہ آمژہ۔

اچھا ہے
  
 

اکس بجہِ کامیابی منز کۆر سوپور پولیسن 22 آر آر سیتۍ رٔلتھ اے جی یو ایچک اکھ ماڈیول اکھ ہینڈلر تہ 4 دہشت گرد سیتۍ بٲج گرفتار کرتھ  تباہ۔
  
 

(15 جنوری)  نیوز رساں ایجنسی مطابق کٔر اسرایلی ٹینکو تہ ہوایی جہازو اتھوارِ دۄہ جنوبی تہ وسطی غزہ ہس منز…

غزہس منز گیہِ تریہ اسرایلی فوجی ہلاک۔ خودکش ڈرونن واتنوو  گولان ہایٹس پیٹھ عمارتن نقصان۔ اسرایلی فوجن کوٚر اعلان ز…

ایرانس منز زنانن ہندین حقوقن ہندس حقس منز تہ تمن پیٹھ ظلمس خلاف آواز تلن واجنہِ نرگس محمدی آو ۲۰۲۳…

انقرہس منز خۄدکش بم دھماکہ پتہ، کرۍ ترکیہ ہن شمالی عراقس منز کردش ٹارگیٹ تباہ۔ امہ کتھہِ ہند اظہار کۆر…

آزربایجانن کۆر نگورنو کاراباخ حکومتک سابقہ سربراہ ارب پتی تاجر روبن وردانیان گرفتار۔ یہ اوس نگورنو کاراباخ چہ آرمینی آبادی…

سعودی عرب تہ اسراییلس درمیان تعلقات استوار کرنہ چین کوششن ہندس سلسلس منز کرِ اسراییلک کیبنٹ ممبر ھایم کاز اقوام…

یوکرینکۍ سپیشل فورسن کۆر دعوی ز پتمہ ہفتہ کس حملس منز گیہ روس کہ بحیرہ اسود کہ سمندری فلیٹکۍ کمانڈر…

فرانسکۍ میکرونن کۆر نایجر پیٹھہ پنن سفیر واپس اننس سیتۍ سیتۍ وری کس ٲخرس تام پننۍ فوجی اتہِ کڈنک اعلان…

آذربایجانن کٔر نسلی آرمینیایی باغی ین ہندین ٹھکانن وزملہِ ہندۍ پاٹھۍ کارروایی یتھ دہشت گردی خلاف آپریشنک ناو رنہ آو۔…

یوکرینک صدر زلینسکی اوس کناڈا کس پارلیمنٹس منز تقریر کران۔ اتھۍ دوران کۆر کریمیاہس منز روس کس بلیک سی فلیٹ…
  
  

  

  

دنیاہس منز چھیہ واریاہ لاعلاج یا مشکل علاج بیمارِ یمن منز شرۍ تہِ مبتلا سپدان چھہِ۔ بیمارین ہند علاج یا موثر علاج ژھانڈنہ  خاطرہ چھہِ درس دنیاہس منز معالجاتی مطالعہ کرنہ یوان تہ یتھۍ نے مطالعن منز چھیہ علاج ژھانڈنہ چہ تم کوششہ تہِ یوان یمن انگریزۍ پاٹھۍ کلینکل ٹرایل ونان چھہِ۔ امریکہس منز چھہ نیشنل انسٹیچیوٹس آف ہیلتھ (صحتک قومی ادارہ) واریاہن بیمارین ہند علاج/موثر علاج ژھانڈنہ خاطرہ کلینکل ٹرایلن ہندس صورتس منز مطالعہ کرنس منز دنیا ہس منز مشہور۔

«اگر اکھ مسجار اکس کمرس گاشراوِ، واریاہن ہند مسجار ہیکہِ اکس کل عمارژ گاشرٲوتھ۔» یم چھہِ نیشنل انسٹیچوٹس آف ہیلتھ کہ کلینکل سینٹرکۍ ڈایریکٹر ڈاکٹر جان آیی گارٹن سندۍ الفاظ یم تمۍ اتھ سینٹرس متعلق ونۍ۔ اتھ سینٹرس منز چھِہ بڈین سیتۍ سیتۍ شرین ہندۍ معالجاتی مطالعہ تہِ کرنہ یوان۔

نیشنل انسٹیچیوٹس آف ہیلتھک میگزین میڈ لاین پلس چھہ لیکھان زِ این آیی ایچ کلنیکچ چھیہ شرین ہند معالجہ کرنچ اکھ زیٹھ تواریخ۔ یم بہادر شرۍ چھہِ معالجاتی مطالعن منز شرکت کران تاکہ بہتر نتیجہ ین برونہہ کن تہ بیمارِ ہندس علمس منز گژھہِ پیش رفت۔ یم ٲسۍ این آیی ایچ مطالعے یم شرۍ پانہ لوکمیا تہ ہاجکنز بیمارِ ہنزِ گۅڈنچہ کیمو تھراپی خاطرہ ذمہ دار ٲسۍ۔ یمو مطالعو چھہ شرین ہندِ ایڈسک (AIDS) تشخیص تہ علاجس منز سیٹھا ترقی کرمژ۔ پروجیریا آٹزم ہشن نفسیاتی حالژ منز چھیہ ترقی جاری۔

ڈاکٹر جان آیی گالِن چھہ اتھ میگزینس منز ونان «این آیی ایچ کلینکل سنٹرس منز چھہِ نایاب بیمارین منز مبتلا شرۍ وچھنہ یوان۔»

چلڈرنز ان ناوہ چھہ این آیی ایچک 22 بسترن پیٹھ مشتمل داخلی مریضن ہندِ خاطرہ ہسپتالک اکھ یونٹ۔ اتھ ہسپتالس منز چھہِ 1500 مریض تہ تہنزِ فیملی ہندِ خاطرہ تہِ جاے۔ اتھ یونٹس منز چھہِ خارجی مریضن ہندِ خاطرہ تہِ علاج حاصل کرنہ خاطرہ 15 سٹیشن۔ یہ مستقل خارجی مریضن ہند کلنیک چھہ مختصر وقتہ خاطرہ ینہ آمتین شرین تہ نو بالغن تہِ وچھان۔

میگزین مطابق چھہ این آیی ایچ کلینکل سنٹرس منز شرین ہند علاج عالمی معیار کین خصوصی ماہرن تہ معاونتی سروسن ہندِ دسۍ سپدان۔ اتہِ چھیہ شرین خاطرہ اکھ مستقل صلاح مشورہ سروس یۅس مطالعہ کرن والین شرین متعلق مدد کران چھیہ۔ ریکریشن تھراپی شعبہ چھہ جسمانی، ادراکی، سماجی تہ جذباتی معاملن ہند خیال تھاوان۔ این آیی ایچ سکول چھہ شرین ہنزِ تعلیمہِ تہِ کلاس روم کس صورتس منز یا بسترس پیٹھے برونہہ پکناوان۔

شرین ہنزن بیمارین ہند پروفیسر ڈاکٹر ڈینیل کے بینجامن جونیر چھہ اکس انٹرویوس دوران مالین ماجن کن ونان «معالجاتی مطالعہ چھہ تہندِ شرۍ سندِ خاطرہ سیٹھا اہم۔ صرف0 10 ؤری برونہہ اوس ریاست ہاے متحدہ امریکہس منز زینہ والین پریتھ شین شرین منز پانژہہ وُہر گژھنہ برونہہ اکھ شُر مران۔ لۅکٹین شرین ہندِ موتک شرح چھہ۔ یہ چھہ پتمہ مطالعک نتیجہ یُس شرین ہندِ موت کس شرحس پیٹھ کرنہ آو۔»

پتمین کلینکل ٹرایل مطالعن ہنزِ کامیابی ہنزہ کینہہ صورژ چھیہ یم۔ کلینکل ٹرایلہِ ہوو زِ  (اکھ دوا یُس ششہ کین لۅکٹین لۅکٹین ٹھیلن منز ہوا برقرار تھاوان چھ) چھہ وقتہ برونہہ زینہ والین شرین شہس منز مدد کران۔ نتیجہ یہ زِ پریتھ ؤریہ چھہِ ساسہ بدۍ شرۍ بچاونہ یوان یم برونہہ شہہ چہ ناکامی کنۍ مران ٲسۍ۔

یتھے پاٹھۍ لوگ کلینکل ٹرایلن منزے پتاہ زِ اینٹی ریٹروپیل تھراپی سیتۍ ہیکو اسۍ ایچ آیی وی ایڈس منز مبتلا گۅبہِ کھورہ زنانن ہندِ دسۍ  ایچ آیی وی شرین تام منتقل گژھُن رکٲوتھ۔ امہ مطالعہ کنۍ ہیکۍ اسہِ یتھ ملکس منز زینہ والۍ ساسہ بدین شرین ہنز زندگی بچٲوتھ۔

50 ہے ؤری برونہہ اوس شدید لوکمیا لۅکٹین شرین منز کلیتا مہلک۔ کینسر والین شرین ہندِ مسلسل تہ مکرر مطالعہ کس نتیجس منز چھہ اتھ بیمارِ منز مبتلا گژھن والۍ زیادہ تر شرۍ بچان۔

شرین ہنزن کلینکل ٹرایلن ہندِ دسۍ سپد یہ ممکن زِ پتمین پانژن ؤرین منز اوس نہ فالج کرن والہِ پولیوہک کانہہ کیس۔ امہ  ترقی برونہہ ٲسۍ پریتھ ؤریہ 15000 امریکی شرۍ فالج کرن وول پولیو ڈولیپ کران۔ کلینکل ٹرایلن منز شرکت کرنہ خاطرہ ہیکہِ مزید زانکاری یمو ویب سایٹو پیٹھہ حاصل سپدتھ۔
  
 

شوکت شفا

کشیر چھیہ دنیاہ کس نقشس پیٹھ موجود شاید واحد سۄ اکھ جاے ییتہ کالہ پگاہ یہ واویلا چھہ یوان کرنہ ز نہ چھہ پرن وولے کانہہ موجود، نہ کتاب ملۍ ہینہ وولے تہ نہ تمن کتابن پیٹھ کتھ کرن وول یا تنقیدی مضمون تھرن وول فرد بشرے۔  تہ پتہ ییلہ کانہہ یہ پرنک تہ پٔرتھ پننہ مقدور مطابق سمجھتھ راے زنی کرنک اتر چھہ کران سہ چھہ پننہ رایہ پیٹھ وضاحتی تنقیدی مضمون لیکھنٲوتھ تھوکہِ پیٹھ نسریکھ کرناونہ یوان۔

یتھ کتھ منز چھہ نہ کانہہ مبالغہ ز یمن قومن ہندین تخلیق کارن عقلہِ ہند ششر ویگلیومت چھہ آسان تم تہ تہنز خۄد اعتمادی چھیہ نہ جون جولیس منز ششر ماسسک ناو بوزتھ ششر گانٹن ہندۍ پاٹھۍ ژھیہ پشن الانزۍ گژھان۔ یہ چھہ امہ مۄکھ ز جنیون تخلیق کارن ہنز وڈونۍ چھۄکھ چھیہ تنقید نگارن ہنزِ چھگہِ نش تمی آیہ  بے خوف تہ بے پروا  آسان یتھہ پاٹھۍ اسمانس منز وڈونین انزن ہنز چھۄکھ کۄکر پوتن چھگ دون واجنہِ لاشہ ہنز ژھالہِ نش۔

ویسے تخلیق کار کیاز گژھہِ تنقید نگارن کھوژن؟ تم کیاز نہ اوکن وچھان ز ساروے کھۄتہ بۆڈ تخلیق کار چھہ نہ تنقید نگارن ہند چانگڑ بوزتھ کاجۍ رنگت تھاون والۍ انسان پیدہ کرنۍ بند کران تہ نہ یتھۍ انسان پیدہ کرنہ وز اکھ وضاحتی بیان یہندس ڈیکس پیٹھ لیکتھ یا کھنتھ تھاوان۔ کیا یہ چھہ نا امہ موجوب ز یتھہ پاٹھۍ تخلیق کار تنقید نگارن ہندِ کھۄتہ واریاہ پایدان ہیۆر چھہ آسان، تتھے پاٹھۍ چھہ آسان تخلیق کار سنز تخلیق تہِ تنقید نگارن ہندِ تنقید ہیۆر۔ صرف چھہ یہ ز تخلیق کار گژھہِ تخلیق کار آسن تہ تخلیق تخلیق۔ اگر تہِ چھہ تیلہ چھہ نہ کانسہ تخلیق کارس تنقید نگارس وضاحتی بیان منگچ ضرورت۔ تہ اگر نہ تہِ چھہ تیلہ تہ چھیہ نہ وضاحتی بیان منگچ کانہہ تعجلی تکیاز زیادہ کشنہ سیتۍ چھیہ مزہ بلاے ینہ بدلہ ٲخرس پیٹھ مسلس رتھ چھولہ وسان۔

یہ چھیہ اکھ مسلمہ حقیقت ز انسانن ہنز ذہنی قوت چھیہ نہ ہشی آسان تہ نہ سونچنک، تشریح تہ تاویل کرنک طاقت۔ ییلہ کتھ یہ چھیہ تیلہ گژھہِ نہ یتھ پیٹھ ملالہ گژھن ز کانہہ کیاز نہ تہِ سورے میانۍ پاٹھۍ سمجھان تہ سران یہ بہ سوچتھ، سمجھتھ تہ سرتھ تمن برونہہ کنہ پیش کران چھس۔ اگر نہ یہ آسہے تیلہ کیاز یی ہن پیغمبر کنہِ کنہِ کڈنہ، عارف مسلہ وٲلتھ دارس کھالنہ، فلاسفر زہر قاتل چاوناونہ، ساینس دان پھیہہ کھیاونہ۔ مگر سیتی چھیہ یہ کتھ تہِ یاد تھاونۍ لایق ز تخلیق کار تہِ گژھہِ نہ یتھ برمس منز روزن ز بس چھہ سے یوت سونچہ سرایہ ہند اکلوتا صاحبِ فراست تیس مار خان۔ تکیاز پریتھ اہل علمس ہیۆر چھہ کانہہ نتہ کانہہ اہل علم ضرور آسان (کلی طور یا کم از کم کینژن معاملن منز جزوی طور)۔ اگر تخلیق کارن تہ تنقید نگارن برونہہ کنہ یہ میون وضاحتی بیان کۄکرن مختہ چھکن ثابت گژھہِ نہ، تیلہ بدلہِ غالبا کشیرِ منز تخلیقچ تہ تنقیدچ نہج اچھ ٹٹوارس منز تہ موضوع کس تہ تریٹمینٹ کس تفہیمس یی نہ بانبرہ لال لٲگتھ کتنہ تہ خلط ملط کرنہ۔  یہ کتھ وننۍ تہِ چھیہ اہم ز محبت چھہ ساروے کھۄتہ بوزمت تہ مانڈنہ آمت موضوع مگر پریتھ کانہہ چھہ اتھ پننہ پننہ آیہ لۄلہ کھۄل کران تہ لول بران تہ امہ باوجود رنیو نہ یہ رنیومت ہیو باسن وول موضوع از تام تہ نہ رنہِ قیامت کس صبحس تام۔

اشارن منز کتھ کرنہ پتہ یمہ بہ تۄہہ برونہہ کن سیدِ سیۆد پننہ دلک مدعا تہ مقصد ہیتھ۔ تہ سہ چھہ یہ ز بہ چھس دل ہندرتھ یمہ کتھہِ ہند اظہار کرن یژھان ز اکھ تنقیدی مضمون بچہ لیکھتھ تہ تتھ پیٹھ غیر معمولی رد عمل وچتھ کٔر میہ از و بعد کنہِ تہِ فن پارس پیٹھ کتھ کرنس تھۄکہِ پیٹھ نسریکھ۔ تہ اتھ سیتۍ سیتۍ چھس بہ تۄہہ یہ گوش گزار تہِ کرن یژھان ز از تام چھہ میہ برابر ساسہِ پھرِ یہ تھۄکہِ پیٹھ نسریکھ کرمژ، تہ یوتامتھ زندگانی ساتھ دیہ تہ توبکۍ دروازہ یلہ روزن، توتامتھ روزہ بہ نسریکھہِ پیٹھ نسریکھ تہ توبس پیٹھ توبہ کران تہ کلمہ استغفار تہِ پران۔
  
 

(15 جنوری)  نیوز رساں ایجنسی مطابق کٔر اسرایلی ٹینکو تہ ہوایی جہازو اتھوارِ دۄہ جنوبی تہ وسطی غزہ ہس منز حدفن پٮیٹھ بمباری، تہ 7 اکتوبر حماس کٮین دہشت گردن ہندِ حملہ پتہ شروع گمتہِ…

خبرو مطابق چھیہ سیلاب زدہ شہر ڈیرناہس منز لاشہِ برابر میلان۔ امہ شہرہ کین ساحلن ساحلن پیٹھ چھیہ ریسکیو ٹیمن ہتہ بزہ لاشہ میجمژہ۔ اکہ حوالہ مطابق آسہ اتہِ شاید تقریبا 400 لاشہ، مگر امیک…

ڈاکٹر نثار ندیم      ڈاکٹر شوکت شفا سنز کتاب’’ بچہ، بچہ ڈاکٹر تہ بچہ ڈاکٹری‘‘ چھیہ…

ناسا سپیس ایجنسی مطابق آو  سیٹھا محنت پتہ، ایسٹرویڈ بینو پیٹھہ کنین تہ گردِ پیٹھ مشتمل اکھ کیپسول چھیکرس زمینہِ پیٹھ واتناونہ۔…

کاشرس سِنس چھیہ اسہِ فارسی روایت نزدیک۔ امچ کُنز چھیہ محاورس منز۔ اسۍ چھہِ ونان ستہِ سِنہِ بتہ کھیون۔ یہ محاورہ کتہِ آو؟ ایران پیٹھہ مسلمانن سیتۍ!

شوکت صوفی یونانۍ اسطورن منز چھہ کتہ تاں لیکھتھ ز یمہ ساعتہ تھیسیس شہرِ کریٹ گژھتھ تہ مینوتار مٲرتھ ایتھنز واپس آو، تمۍ سند سمندری جہاز تھووکھ ایتھنز کس سمندری بٹھس پیٹھ بطورِ یادگار وری…

(12 ستمبر) راجوری منز گیہ اکس انکاونٹرس منز اکھ دہشت گرد ہلاک، زہ آرمی اہلکار تہ ایس پی او زخمی۔ ونہِ چھہ آپریشن جاری۔

(10 ستمبر) دہشت گردی تہ امکۍ ماحولی نظامن کٔرۍ جموں کشمیرس منز ساری تباہ، سیاحتن کٔرۍ ساری یکجا۔ امہ کتھہِ ہند اظہار کۆر لفٹننٹ گورنر منوج سنہاہن کپوارِ بنگس ویلی منز آتھوارِ دۄہہ۔ ونیک تام…

( 8ستمبر) پولیس کہ رپورٹہ مطابق آیہ پلوامس منز جمعہ 8 ستمبر کہ دۄہہ زہ دہشت گرد گرفتار کرنہ۔ یم چھہ پلوامہ ڈسٹرکٹس منز لشکر طیبہ گروپکۍ کارکن۔ یمن ہنز شناخت چھیہ سہیل فردس تہ…

( 9ستمبر) پبلک ہیلتھ انجنیرنگ ڈپارٹمینٹک اکھ سینیر اسسٹنٹ نکھل گندرال آو ۱۔۶۳ کرور رۄپین ہند غبن کرنہ کس الزامس منز نوکری نش رخصت کرنہ۔ یہ آڈر کۆر جل شکتی ڈپارٹمینٹکۍ فینانشل کمشنر تہ ایڈیشنل…

– ایس ایس پی بڈگام طاہر سلیمن کٔر ایس ڈی پی او، ایس ایچ او تہ پولیس سٹیشنن ہندین انچارجن سیتۍ اکھ میٹنگ یتھ منز ڈسٹرکٹ چہ سکیورٹی تہ جرمن ہندِ صورت حالک جایزہ ہینہ…

اکس بجہِ کامیابی منز کۆر سوپور پولیسن 22 آر آر سیتۍ رٔلتھ اے جی یو ایچک اکھ ماڈیول اکھ ہینڈلر تہ 4 دہشت گرد سیتۍ بٲج گرفتار کرتھ  تباہ۔


  

 .

  

  

  

– ایس ایس پی بڈگام طاہر سلیمن کٔر ایس ڈی پی او، ایس ایچ او تہ پولیس سٹیشنن ہندین انچارجن…

اکس بجہِ کامیابی منز کۆر سوپور پولیسن 22 آر آر سیتۍ رٔلتھ اے جی یو ایچک اکھ ماڈیول اکھ ہینڈلر…

)مظفرآباد – 28  نومبر) مظفرآبادس منز آو تمہِ ساتہ اکس گاڑِ اکھ حادثہ پیش ییلہ سۅ ایل جی (مقامی سرکار)…

خبر چھیہ یہ زِ جھیل ڈل تہ باقی تریہ جھیل نییہ ریاستی ہایی کورٹن پننس تحویلس منز۔ امچ کیازِ پییہ…
  
  

  

  

ووڈ ۱۹ ویکسینن یس ایم آر این اے ٹکنالجی پیٹھ درتھ چھہ کۆر کرونا وایرسس خلاف سون جنگ واریاہ آسان۔ فایزر تہ موڈرنا بیوٹیک دوا ساز کمپنیو کٔر پننین ویکسینن ہندِ خاطرہ  کینژنے ریتن ہنزِ کلینکل ٹرایل پتہ اکہ وری کھوتہ تہِ کم وقتس منز ریگولیٹری ادارن ہندِ ذریعہ منظوری حاصل۔ امہ پیش رفت کنۍ چھیہ یہ وۅمید ز یوگنڈاہس منز ایبولا قسمس خلاف جنگس منز ہیکیا ایم آر این اے ویکسین کرونا وایرس ہیو فایدہ واتناوتھ؟  ایبولا نش بچاو خاطرہ چھہِ گۅڈے زہ ویکسین ورٖتاوس منز، مگر یم ویکسین چھہِ وایرس کہ صرف اکی قسمہ نش بچاو کران۔ سہ گۆو زایر ایبولا وایرس وبا یس مغربی افریقاہس منز ۲۰۱۳ تہ ۲۰۱۶ درمیان اوس۔ مگر یوگنڈا کس سوڈان  ایبولا وایرسس خلاف چھہ نہ کانہہ ثابت ویکسین۔



سہ ویکسین یس ایبولا وایرس کین واریاہن  قسمن خلاف بچاو کرِ سہ روزِ بہتر۔  یونیورسٹی آف ٹیکساس کہ میڈیکل برانچکۍ ماہر وایرالجسٹ ایلیکس بکراییو سند ونن چھہ ز یمن وایرسن علاوہ ماربگ وایرسس خلاف تہِ روزِ الگ الگ ویکسینو بجایہ کنے ویکسین بہتر۔ امہ سیتۍ گژھہِ غریبن تہ دور دراز گامن منز ویکسینک تقسیم تہِ آسان۔

زایر ایبولا وایرسکۍ موجودہ ویکسین چھہِ سۅ ٹکنالجی ورتاوان یۅس بییس متحرک وایرسس پیٹھ انحصار کران چھیہ۔ امہ کنۍ چھہ یہ فیصلہ ز کس کس لگہِ یہ ویکسین محدود گژھان۔ یمن ویکسینن چھیہ واریاہ بندشہ یمہ کنۍ یہند ورٖتاو مشکل تہ محدود چھہ۔ یہ صورت حال چھہ نہ تیزی سان پھیلن والہِ وایرس خاطرہ جان۔  یونیورسٹی آف پینسلوانیہکۍ ماہر ویکسین نوربرٹ پاردی سند ونن چھہ ز ایم آر این اے ویکسین ہیکن یمو منزہ کینہہ مشکل دور کرتھ۔
  
 

جی 20 ہندس دویمہ تہ ٲخری رۄہہ کس اجلاسس منز کٔر شریک ملکن ہندیو سربراہو دلہِ منز میٹنگ یتھ منز روسک ولادیمیر پوتن تہ چینک شی جن پنگ شامل سپدۍ نہ۔  اتھ منز یس مشترکہ ڈکلریشنک اعلان کرنہ آو، تھ متعلق وۆن روسن ز یہ اوس متوازن، انگلنڈن تہ امریکہن وۆن ز یہ چھہِ اکھ اہم پڑاو، مگر یوکرینن وۆن ش تمن گیہ مایوسی۔



۲۰۲۱ منز اوس نہ یہ کڈنہ یوان۔ یہ چھہ ۲۰۰۵ پیٹھ ۲۰۰۸ ٖتام اوس کڈنہ یوان۔ ونی کین چھہ یہ صرف ٹمپلیٹ۔ رسورسز چھہ نہ، کوشش چھیہ۔ جاری۔ یتھے ریسورسز بنن، یہ ییہ آب تاب سان کڈنہ۔
  
 

( 8ستمبر) پولیس کہ رپورٹہ مطابق آیہ پلوامس منز جمعہ 8 ستمبر کہ دۄہہ زہ دہشت گرد گرفتار کرنہ۔ یم چھہ پلوامہ ڈسٹرکٹس منز لشکر طیبہ گروپکۍ کارکن۔ یمن ہنز شناخت چھیہ سہیل فردس تہ شاہد گل ناوو سیتۍ کرنہ آمژ۔
  
 

شوکت صوفی یونانۍ اسطورن منز چھہ کتہ تاں لیکھتھ ز یمہ ساعتہ تھیسیس شہرِ کریٹ گژھتھ تہ مینوتار مٲرتھ ایتھنز…

(15 جنوری)  نیوز رساں ایجنسی مطابق کٔر اسرایلی ٹینکو تہ ہوایی جہازو اتھوارِ دۄہ جنوبی تہ وسطی غزہ ہس منز…

غزہس منز گیہِ تریہ اسرایلی فوجی ہلاک۔ خودکش ڈرونن واتنوو  گولان ہایٹس پیٹھ عمارتن نقصان۔ اسرایلی فوجن کوٚر اعلان ز…

ڈاکٹر نثار ندیم      ڈاکٹر شوکت شفا سنز کتاب’’ بچہ، بچہ ڈاکٹر تہ بچہ ڈاکٹری‘‘ چھیہ ۳۱۵ صفحن پیٹھ وہرتھ ۷۲…

ایرانس منز زنانن ہندین حقوقن ہندس حقس منز تہ تمن پیٹھ ظلمس خلاف آواز تلن واجنہِ نرگس محمدی آو ۲۰۲۳…

انقرہس منز خۄدکش بم دھماکہ پتہ، کرۍ ترکیہ ہن شمالی عراقس منز کردش ٹارگیٹ تباہ۔ امہ کتھہِ ہند اظہار کۆر…

صوفی شوکت یمہ ساتہ بہ یم سطرہ داہ وہ لیکھان چھس میانس ذہنس منز چھہ یہ احساس ز مقالہ ساس…

آزربایجانن کۆر نگورنو کاراباخ حکومتک سابقہ سربراہ ارب پتی تاجر روبن وردانیان گرفتار۔ یہ اوس نگورنو کاراباخ چہ آرمینی آبادی…

سعودی عرب تہ اسراییلس درمیان تعلقات استوار کرنہ چین کوششن ہندس سلسلس منز کرِ اسراییلک کیبنٹ ممبر ھایم کاز اقوام…

یوکرینکۍ سپیشل فورسن کۆر دعوی ز پتمہ ہفتہ کس حملس منز گیہ روس کہ بحیرہ اسود کہ سمندری فلیٹکۍ کمانڈر…
  
  

  

  



اسم رکنیت یا ای میل ایڈریس



لاگ ان کریں

← Go to کاشر اخبار

  

شوکت صوفی

یونانۍ اسطورن منز چھہ کتہ تاں لیکھتھ ز یمہ ساعتہ تھیسیس شہرِ کریٹ گژھتھ تہ مینوتار مٲرتھ ایتھنز واپس آو، تمۍ سند سمندری جہاز تھووکھ ایتھنز کس سمندری بٹھس پیٹھ بطورِ یادگار وری ودان۔  دوہ دوہ گۆو گژھان تہ امہ جہازکۍ حصہ رودۍ شکستہ سپدان۔  لوکھ ٲسۍ اتھ پرون خراب ہیو حصہ کڈان تہ تتھ جایہ نۆو حصہ لاگان۔  وقتس سیتۍ سیتۍ گے جہازکۍ تمام حصہ خراب تہ لوکو لاگۍ تمن جاین نوۍ حصہ۔  بقول یونانۍ فلسفی پلوتارک، یہ چھہ نہ واضح ز اصل جہازک کوتاہ حصہ رود باقی، یمۍ پتہ اکس فلسفیانہ سوالس زنم دیت ز آیا اصلی جہاز کتھ ونو۔  شناختچ نوعیت زاننس متعلق امہ قسمہ کین سوالن چھہ کنہ کنہ جایہ شپ آف تھیسیس پراڈاکس تہِ ونان۔  اتھ تناظرس منز چھہ زنانن ہندۍ دسۍ لیکھنہ آمت ادبی متن پرن میانہ باپتھ پریتھ وزِ مشکل بنان۔  پرن ونتھ یہ ز میہ چھہ اشکال گنان ز یہ کینژھا بہ پران چھس تہ کم فہمی آسنہ باوجود کنہ مفہومس تام واتن یژھان چھس سہ متن کمۍ چھہ تشکیل دیتمت؟ یہ متن چھا تمہ ناوک دستخط یس کتابہ ہندس سرورقس پیٹھ بحیثیت مصنف چھہ کِنہ اتھ ناوس سیتۍ چھیہ بیہ تہِ کانہہ شخصیت بدل کانہہ فکر ہیتھ وابستہ؟ بیاکھ سوال چھہ ذہنس منز وۄتلان ز بحیثیت جنسِ مخالف چھا میہ کانہہ منصب یا اختیار ز بہ پرن یہ متن تہ تتھ پیٹھ کرہ کتھ۔  نسایی احساس تہ تجربہ پیٹھہ زاین لبن وول متن یمہ ساعتہ میانیو چشمو میانس عصبی ذہنس تام واتان چھہ تمچ تفہیم چھا تتھ احساسس سیتۍ کانہہ واٹھ کھیوان یس اکہِ بدل عصبی ذہنہ منز زامت چھہ آسان؟ عصبیتن ہندس اتھ ٹکراوس منز کس صورتحال چھہ برونٹھ کن یوان؟ یم کینہہ سوال تہ اشکال ہیتھ کھوج میہ محترمہ نسیم شفایی سنز کتاب "بہ ونتھ زانہ کس”۔

چونکہ نقد دین چھہ وۄستادن ہنز کٲم، میہ کٔر محض نظر دنچ کوشش، سہ امہ مۄکھہ ز میہ نش چھہ نہ سہ پورہ متن دستیاب یس اہندِ دسۍ ونیک تام کاغذس پشراونہ آمت چھہ۔

بہرحال، اگر معلوم تاریخس معمولی پھیر دمو اسہ چھہ ننان ز پدرسری نظام قایم گژھنہ پتے چھہِ زنانن شدید مسلہ درپیش رودمتۍ۔  یم مسایل چھہ ساسہ واد وری ین پیٹھ پھہلتھ یمیک نتیجه یہ دراو ز باقی سماجی سوتھرین سیتۍ سیتۍ سپز نہ زنۍ ادبی متنن منز تہِ زانہہ بیان اگرچہ زنہِ متعلق واریاہ متن ترتیب تہِ آو دنہ۔  یہ چھیہ حقیقت ز از چھہ زنہ منز پننہ وجودک تصدیق تہ سہ مانراونک جذبہ برونٹھمہ کھوتہ زیادہ مگر یہ جذبہ کتھ صورتس منز چھہ اسہ برونٹھ کن یوان تتھ پیٹھ کتھ کرنک حق چھہ پریتھ قاری یس حاصل، چاہے سہ مرد ٲسن یا زنۍ۔  مثلاً اگر اسۍ یمہ وقتچہ نسایتچ کتھ کرو یہ چھہ زن مذہبی اعتقاد، جنگی سپرٹ، ہینگن میٚژ لدتھ ینک جذبہ، بییہ کِس حقارتچہ نظرِ وچھن تہ آزادی غیر انسانی بنٲوتھ تتھ پنن حق وننک وطیرہ ہیتھ نظرِ گژھان۔  امہ قسمچ نساییت چھیہ نہ کانہہ ذہنی تھیوری۔  یہ طریقہ یس اسۍ ازکالچہ شاعری(عالمی سطحس پیٹھ بلا لحاظ زبان) منز چھہ وچھان یا یس بازرن منز چھہ اظہار لبان یہ چھہ زن تہ اکھ تخریبی عمل یس پننس بیوسنٹرک آسنس پیٹھ بضد چھہ۔  یہ چھہ صنفی حد پھٹراونک جنگی اعلان ہیو باسان۔  صنف یعنی جنڈر چھہ یوان اکھ عنوان بناونہ تہ یہوے عنوان چھہ زن تہ انسانی وجودچہِ  رنگارنگی پیٹھ اکے طرفہ غالب یوان کرنہ۔  امہ صورتحالک اثر کیاہ چھہ معاشرس پیٹھ پیوان تتھ متعلق کرن کھوورِ درِکۍ ووستاد کتھ، بہ چھس ناخواندن منز خۄش۔

بہرحال، یہ سورے ونتھ اگر کتابہِ کن واپس یمو تہ میہ سپد اکھ خوشگوار حیرتھ ز امہ کتابہ ہند متن تہ اظہار چھہ تمہ رویہ نش بالکل مختلف یمچ کتھ میہ امہ برونٹھ کٔر۔  یعنی یہ کینژھا میہ محسوس کۆر تمہ تلہ چھہ باسان ز نسیم شفایی ہندِ تخلیقک تانیثی جوہر چھہ اخلاقی، تہذیبی تہ جمالیاتی۔  امہ جوہر پیٹھہ یس متن تشکیل چھہ سپدان سہ  چھہ نہ کنہ خارجی عنصرکس اثرس تل یتھ پنن حد پھٹراونس پیٹھ مصر نہ چھہ پنن الگ کمرہ بناونس پیٹھ بضد۔  امہ علاوہ باسیوو میہ یہ متن فہمہ کھوتہ زیادہ احساس کس سطحس پیٹھ قاری یس آوران۔  یہ احساس چھہ ویۆد تہ صاف۔ امہ باپتھ چھہ نہ ذہن تفہیمی عملس منز آور سپدتھ عاجز سپدان۔  تخیلچ ساخت چھیہ سادہ مگر سرنۍ۔  اظہارس منز چھیہ نرمی تہ متانت۔  امیک وجہ ہیکہ شاید یہ ٲستھ ز نسیم شفایی چھہ نہ پنن تخلیقی بِتر تمن بحثن منز ضایع کۆرمت یم نسایی تجربن نیبرۍ کنۍ متاثر کرتھ آلودہ چھہِ کران۔

برونٹھ کن کرو کینہہ مثالہ تہِ پیش مگر تمہیداً تجییہ اسہ کینہہ سوال یم کتھہِ کتھہِ منز اتی رودۍ۔  تمن سوالن کن پھیرو واپس۔  اکھ اوس مصنف سندِ شناختک مسلہ۔  بیاکھ اوس بحیثیت جنسِ مخالف قاری سند اختیار تہ بییہ اوس صنفی عصبیتن ہندِ ٹکراوک مسلہ۔  تبصرہ برائے تبصرک چھس نہ قایل امہ مۄکھہ اگر کتابِ پران پران یمن چیزن ہنز تہِ کتھ کرو شاید ما وۄتھن بیہ تہ کینہہ سوال۔

بہرحال، شناختک مسلہ اگرچہ پریتھ فردس زندگی منز چھہ بتھہِ پیوان مگر یہ مسلہ چھہ سٲنس معاشرس منز زنانن زیادے پہن دامن گیر روزان۔  معاشرچ ساختے چھیہ تژھ ز اکس زنانہِ چھہ تمام زندگی  وز وز پنن وجود پیوان ژھانڈن۔  کنہ کنہ ساعتہ چھہ امس پنن اصل وجود مشتھ تہِ گژھان تہ کنہ نقلی وجودس منز چھس پیوان زوُن۔  تھیسیس سندِ سمندری جہازکۍ پاٹھۍ چھہ امۍ سند وجود شکست و ریخت کس عملس منز مسلسل روزان۔  اتھ صورتس منز کتھہ پاٹھۍ سپدِ زنۍ پننس اصل وجود کس تناظرس منز بیان۔  چونکہ وجودک تہ شناختک یہ مسلہ چھہ اکس زنہ درپیش اتھ صورتس منز کتھہ کنۍ ہیکون یہ تتھ ادبی دایرس منز پرزنٲوتھ یس دایرہ تمن فکری تہ فنی قدرن پابند چھہ یم زن اکھ پدری نظام پننس ادبس سیتۍ مخصوص چھہ تھاوان؟ اتھ معاملس منز چھہِ تانیثیتکۍ کینہہ اہم نظریہ ساز ونان ز زنۍ بیان کرنۍ تہ تمۍ سندۍ صفت تہ امتیاز متعین کرنۍ چھہ تقریباً ناممکن۔  اتھ چھہ وجہ یہ ز ساسہ واد وری یو پیٹھہ اکس مرد مرکزی معاشرس منز چھہ سہ ترجیحی نظام پھٹراون فی الحال محال یتھ اندر جنسن متعلق لفظیات تہ صفات صرف مرد سندین قیاسن نمایندگی چھہ کران۔  اتھ صورتس منز چھہِ تانیثی فکرِ ہنز وکالت کرن والیو پننۍ الگ تنقیدی نظریات قایم کرمتۍ یم زن انگریزی شبدن منز گاینو کرٹسزم رنگۍ برونٹھ کن آیہ۔  یہ چھہ واضح ز ادبچ تانیثۍ قرآت چھہ نہ احتجاج تہ عوامی نعرن ہنز تشریح بلکہ چھہ یہ تحلیل تہ تجزیک فن ، اتھ صورتس منز اگر أسۍ کوشش تہِ کرو أسۍ ہیکو نہ تتھ متنس سیتۍ تجزیہ کس سطحس پیٹھ انصاف کرتھ۔  یتھ جایہ وٲتتھ چھہ باسان ز  مرد قاری سند منصب تہ اختیار سپد ختم۔  سیتی یہ ز ادبی متنن متعلق یس نقطۂ نظر مختلف جنس پننۍ تمام عصبیت ہیتھ برونٹھ کن انن سہ آسہِ قدرتی طور اکھ اکس مخالف کیاز ادبی قرآتک تانیثی نقطۂ نظرے چھہ معنی یا قدر مرد مرکزی قیاسن تہ ترجیحاتن ہنز نشاندہی کرتھ ڈی کنسٹرکٹ کرن۔

یہ سورے ونتھ چھہ تمن زنانہ قاری ین تہ نقادن پیٹھ یہ فرض عاید سپدان ز تم ین پنن نقطۂ نظر ہیتھ برونٹھ کن۔  نتہ چھس بہ تہِ خوش ز میہ لیوکھ کیاہ تام تہ یہوے چھہ پوز۔

نسیم شفایی ہنز کتاب پر میہ سٲرے مگر کتھ کرن کیتھ پییہ کینہہ نظمہ الگ کرنہِ۔ امہ کتابہِ منز ترایہ میہ سہلاب نظمہ اتی کیاز مقدمہ اوس بدل قایم سپدمت۔ چونکہ حساس طبیعتن اندر اگر اظہارک بتر آسہِ تیلہ چھیہ یہ حساسیت جان تخلیقی وفور ہیتھ برونٹھ کن یوان۔

نہ اۆش نہ وۄش کانہہ مگر اندرۍ دگ یقین گمانس لمان لونچن خیال حالس ونان کیاہ تاں (منزلہ رۆس)

رژھہِ رژھہِ ہیۆت اکۍ نوۍ تلاشن مۄکھ ہاون تہ ونن وۄتھ وۄنۍ ژھار ژہ وۆن دِ سفر کر نیبر اندر اژ ژھارن ہیچھ تریش تلاش ژے یوتاہ آسی تیوت پککھ (روحک سفر)

یمہ چھیہ کینہہ سادہ نظمہ مگر یمن اندر چھیہ کینہہ پیچیده فکری جہژ تہ یم تمہ ذہنی کیفیتچ عکاسی چھیہ کران یتھ اندر انسان پننۍ اصل وجودی شناخت چھہ ژھاران۔   مگر چونکہ نسیم شفایی ہند اسلوب چھہ شفاف امہ موکھہ چھہ احساس تہِ شفاف باسان۔

شاہ پری ناز پری مست ناز پری یٲژ نہ سورے سہ پرستان تہِ بے حسنہ گنج حسنہ جانان تہِ بے حسنہ قودرتچ کنی شان تہِ بے (موسم موسم میون سفر)

یہ نظم چھیہ پنن وجود اکس جمالیاتی تناظرس منز منناونچ اہم مثال۔

بیاکھ چیز یس میہ محسوس سپد سہ چھہ یہ ز نسیم شفایی چھیہ المیہ بیان کران مگر تتھ منز چھیہ شکایت واریاہ کم۔  بیان چھہ نہ اۆش ہاراں ہاران برونٹھ کن یوان بلکہ چھہ امہ نش پاک۔  اتھ تناظرس منز چھیہ اہم ترین نظم "بیچھہِ ونۍ”۔  یہ چھیہ طاقتور اظہارچ بہترین مثال، یتھ اندر المیہ متاع وجود تہ احساسک سرمایہ چھہ۔

ازلنہِ زالہ لگکھ کٔج کوتر ٹھپہ بزۍ کرنے بنہِ خیراتھ اسہ ونہِ ہونجہ یۆد کتھ کرنے پننی بجر کرن خیراتھ روشتھ توشتھ نفرژ نخوتہ تہندین قدمن تل بیہہ پہراہ رٹھ خیراتھ (بیچھہِ ونۍ)

قرآتس دوران چھہ باس لگان ز المیہ پیٹھہ زاین لبن وول غم چھہ یمن اطمینان فراہم کران۔

تم غم چھم یتھ اندکارس منز شمعک گاہ زن تم چھہِ میہ رژھہِ رژھہِ اتھہ تھپہِ رٹۍ رٹۍ زندہ روزنۍ کتۍ بخشان خواب (غم چھم بخشان زندگی)

شاید چھہ یہوے اہند مزاج تہ امہ مزاجہ پیٹھہ یس متن صورت چھہ لبان تمیک نسایی عنصر چھہ پننۍ تمام تر انسانی معنویت ہیتھ اسہ پرن کیت میسر سپدان۔  امہ متنہ پتۍ کنۍ چھہ اہنزِ شخصیتک اظہار سپدان مگر عجیب کتھ چھیہ یہ ز شخصیتک یہ اظہار چھہ نہ راست پاٹھۍ درینٹھۍ گژھان۔  یہوے چھہ نسیم شفایی ہند فن۔  نسیم شفایی ہنز کرافٹس مینشپ چھیہ مخفی، اوے ہیکو نہ اسۍ تتھ کیمیا گری انزۍ منزۍ گژھتھ یس نسیم شفایی گدا صفت آسنہ باوجود زانان چھیہ۔

غزلن متعلق کرو بییہ ساعتہ کتھ کیاز غزلہ چھیہ  کتابہ منز کمے پہن۔  بہ چھس یژھان نسیم شفایی ہنزن بییہ تہ کینژھن غزلن ہنز قرآت تۆت تام تھاوو پننۍ کتھ پانسے نش۔

نوٹ: یہ کینژھا میہ لیوکھ تتھ سیتۍ اختلاف کرن چھہ پرن والۍ سند حق۔  نیت چھیہ یہ ز نسایی ادبس تہ فکرِ متعلق یم سوال وتھۍ تتھ پیٹھ گژھۍ بییہ تہِ کینہہ لوکھ کتھ کرنۍ تاکہ تنقیدی مباحثن گژھہن بر وتھۍ تہ طالب علمن واتہا فایدہ۔
  
 

(10 ستمبر) دہشت گردی تہ امکۍ ماحولی نظامن کٔرۍ جموں کشمیرس منز ساری تباہ، سیاحتن کٔرۍ ساری یکجا۔ امہ کتھہِ ہند اظہار کۆر لفٹننٹ گورنر منوج سنہاہن کپوارِ بنگس ویلی منز آتھوارِ دۄہہ۔ ونیک تام آیہ جموں کشمیر 1.58 کرور سیاح تہ یمہ وری یہ چھیہ 2.25 کرور سیاحن ہندِ آمدچ وۄمید۔
  
 

ڈاکٹر نثار ندیم      ڈاکٹر شوکت شفا سنز کتاب’’ بچہ، بچہ ڈاکٹر تہ بچہ ڈاکٹری‘‘ چھیہ ۳۱۵ صفحن پیٹھ وہرتھ ۷۲…

دنیاہس منز چھیہ واریاہ لاعلاج یا مشکل علاج بیمارِ یمن منز شرۍ تہِ مبتلا سپدان چھہِ۔ بیمارین ہند علاج یا…

کھۅرن ہند دود ہیکہِ واریاہو وجہو کنۍ ٲستھ۔ اکھ وجہ چھہ کھۅرن ہنز سۅ حالت یتھ پلانٹر فیسیٹس ونان چھہِ۔…

ک ووڈ ۱۹ ویکسینن یس ایم آر این اے ٹکنالجی پیٹھ درتھ چھہ کۆر کرونا وایرسس خلاف سون جنگ واریاہ…

ن نندر متعلق اکس کانگریس کس موقعس پیٹھ وون اتھ میدانس منز مہارت تھاون والیو ڈاکٹرو ز تہنز خواہش چھیہ…
  
  

  

  

ڈاکٹر نثار ندیم

ڈاکٹر شوکت شفا سنز کتاب’’ بچہ، بچہ ڈاکٹر تہ بچہ ڈاکٹری‘‘ چھیہ ۳۱۵ صفحن پیٹھ وہرتھ ۷۲ موضوعن پیٹھ مبنی اکھ خوبصورت کتاب۔ جلدک رنگ چھس اچھن ویہ ون تہ ظۄنس پریہ ون ۔ بڈِ پایہ چھس کاغذ تہِ جان کالٹی وول۔کتابہِ ہندس جلدہ کس بتھۍ پکھس پیٹھ چھس عنوانس نسبت اکھ تصویر تہ پوٚت پکھس پیٹھ لکھارۍ سند فوٹو تہ اکھ مختصر تعارف۔کتاب مژرتھ چھہ پیٹھے بانہ لکھارۍ سند کتابہِ منز شامل مختلف حوالجاتی تعداد و شمارک  صحیح آسنک دعوا  تہ ڈاکٹر سوہن لال کول سند کتابہِ حوالہ اکھ مدلل دیباچہ شامل یس کتابہِ ہنز خاص خاصیژ ہنز ژینہ ون دوان چھہ۔ کتاب چھیہ خط و کتاب  یا ونو چھاپ خانی ہندۍ تمام اصول ہیتھ چھاپ سپزمژ۔

کتابہِ ہند عنوان چھہ گۄڈے شعوری طور ترین چیزن پیٹھ یکدم زور دوان۔یعنی بچہِ کیا گۆو، بچہِ داکٹر کس ونو تہ بچہِ ڈاکٹری کیا چھیہ؟ اتھ شعوری عنوانس چھہ اولین سبقن منز دل دنہ آمت تہ ویٹھ پوٹھ وضاحت کرنہ آمژ۔ کتاب چھیہ نثرس منز تہ ویٹھۍ پۄٹٰھۍ پاٹھۍ چھہ یہ انفارمیٹو نثر۔مگر پزر چھہ یہ ز  یہ کتاب چھیہ اکھ مخلوط فنی مواد ہیتھ برونہہ کن  یوان۔ مخلوط امہ لحاظہ ز  اتھ کتابہِ منز چھہ بیک وقت ڈرامہ، افسانہ، انشاییہ، کہانی ہنز کھیژر یا ونو وازہ وانکۍ پاٹھۍچھہ سارۍ مزہ پرن وول ژھہان۔امہ لحاظہ چھیہ یہ کتاب کاشرس ادبس منز اکھ نٔو تہ سادروار فنکاری تہ یہ عمل چھیہ شاید گۄڈنچہ لٹہِ کاشرس منز سپدان۔میانۍ کنۍ چھیہ فنی طور یہ کتاب نثرک اکھ نۆو دور تہ نوِ اندازچ وتھ گاشراوان۔یہ کتاب چھیہ واریاہو پہلوو کنۍ اکھ تواریخ رقم کران۔سنسکرت دورہ پتہ چھہ طبی ساینس گۄدنچہ لٹہِ  کاشرِ زبانۍ منز بارسس یوان۔کتاب چھیہ نہ محض ساینسی مضمون، بلکہ میڈیکل ساینسک فنی تہ ادبی ورتاو، یعنی ساینسس تہ ادبس چھہ گۄدنچہ لٹہِ کاشرس منز میل سپدان۔ میہ چھہ نہ پتاہ ز بدل کنہِ زبانۍ منز چھا یتھ ہیو کانہہ کارنامہ انجام اومت دنہِ، مگر کاشرِ زبانۍ باپتھ آسہِ یہ اکھ یاد گار قدم۔یہ چھہ پزر ز باقی زبانن منز چھہ ساینسی نثر سیدِ سیود تہ ساینس فکشن بیترِ۔ مگر یہ کتاب نہ چھیہ نثری طور ساینس فکشن تہ نہ خالص ساینسی مضمون،بلکہ مخلوط ادبی صنفن منز تحقیقی ساینسک اظہار یس پانس منز اکھ بۆڈ کارنامہ چھہ۔ یعنی یہ کتاب ییژاہ ساینسی طور یا علاج معالج مثلاً نینوٹالجی لحاظہ اہم چھیہ تیژے چھیہ ادبی طور تہِ۔ پرن وول ییا گۄڈہ امہ کس ادبی جمالیاتس منز ہینہ کنہ ساینسی پزرس، یہ ژارن چھہ یہے مانچھ کھیتھ میچھر یا فایدہ ژارنچ ہش عمل بنان۔ سیدِ سیود ونہ بہ ز کتابہِ منز چھہِ بیک وقت تیتۍ پہلو اٹ کرتھ ز یس انہ تہِ لاگہوس،انسانی عقلہِ تہ شعورکۍ ساری حیس چھہ فیضیاب  سپدان۔ تبصر کرن وول چھہ اکس تتھس کاردارد معاملس منز ہینہ یوان ز سہ کتھ ہِوس پہلوس پیٹھ کرِ گۄڈہ کتھ۔

بچہ گی زچہ گی چھہ سانہِ سماجی زندگی ہنز بنیاد تہِ تہ اتھۍ اندۍ اندۍ چھہ سانہِ سماجک سورے عالم تہِ گتہ گیور کران۔ یہ یوتاہ ڈنجہِ آسہِ تہ تیژے چھیہ سانہِ سماج چہِ تعمیرچ ترقی تہِ ممکِن۔یۄہے موضوع ییلہ کتابہِ ہند مرکزی موضوع آسہِ تہ امچ افادیت چھیہ پانے ولمنین کھسان۔سہ تہِ ییلہ بچہِ سندس بنیادی صحت تہ نشو نماہس متعلق ناگزیر موضوعن پیٹھ مبنی آسہِ ،تیلہِ چھیہ کتاب پرنۍلامحال تہ ناگزیر بنان۔

کتاب چھیہ موضوعی طور گۄڈہ انوارِ زا بچہ سندس بنیادی نشو نماہس متعلق یمۍ سنز بنیادی ضرورت برسٹ فیڈنگ چھیہ تہ امہ حوالہ چھیہ ماجہِ ہندِ دۄدچ جزوی طور افادیت ویژھناونہ آمژ ۔ ماجہِ ہندِ دۄدچ آگر وزنۍ، ماجہِ ہند امہ حوالہ برتاو، امچ بچس باپتھ ضرورت، تہ یہ دۄد وزنکۍمرحلہ، تہ اتھ سٟتۍ مختلف لاحق لاپرواہی تہ امکۍ فوری نتیجہ۔ باقی آلٹرنیٹو غذاہس سیتۍ امیک موازنہ۔تہ ماجہِ دۄدچ اکھ ساینسی زان بیترِ چیزن پیٹھ چھہِ الگ الگ ستھ سبق درج ۔یم پٔرتھ چھہِ ماجہِ دۄدس حوالہ ساری چیز پرن والس آسان پاٹھۍ سمج یوان۔یہ زن میہ گۄڈہ تہِ وۆن،کتابہِ منز چھہ تمن تمام شک و شبہاتن تہ مختلف توہماتن یم اکھ صاب بیاکھ صاب مختلف علاجہِ معالجس متعلق یاتہ پانے تھران چھہِ یا  پھہلاوان چھہِ، تہند علمی تدارک چھہ لکھارس گۄڈے ذہنس منز شدتہ سان اوسمت۔مۄمہ دامس متعلق تہِ چھہ مختلف شک و شبہاتن ورن آمت تلنہ۔ زابچس یم بیمارِ اچھہ مژراونہ پتہ لاحق سپدان چھیہ یا سپدنک خطرہ روزان چھہ،کتابہِ منز چھہِ تمن سارنے حوالہ سبق درج۔نیو نیٹل جانڈس،تھایرایڈ،معدکۍ مسایل،اندرمن ہندۍ مسایل،تہ بچہِ سندۍ مختلف جسمانۍ دادۍ تہ تہنز کنسلٹیشن۔ دوا، پرہیز ویکسنیشن بیترِ چھہِ آسان پاٹھۍ سمجھاونہ آمتۍ۔

چونکہ بچہِ چھہِ جسمانۍ بیمارین ہنز لاپرواہی سیتۍ سیتۍ ذہنی تہ نفسیاتی بیمارین منز تہِ وارہ وارہ ہینہ یوان تہ یہند رد عمل پتہ ہنا بۆڈ گژھتھ نۆن چھہ نیران۔ تہ یمن بچن ہنزن نفسیاتی بیمارین متعلق چھہ سانس سماجس منز اکھ بدلے رجحان تہ نا ہنجارۍ والدین تہ شرس اندۍ پکھۍ باقی لکھ چھہِ یمن بیمارین حوالہ سہ عجیب برتاو ورتاوان ز بچہِ سندس ذہنی نشو نماہس چھیہ خبر کیا ادرہ کھل گژھان تہ نتیجاً چھہ امس شرۍ سند سورے مستقبل داوس لگان تہ سون سماج چھہ چھۄکہ لد گژھان۔ گامن گٹھن منز چھہ یہ روۍ یہ عام۔ یم حادثات چھہِ اکثر بیشتر گرن منز سپدان۔ ڈاکٹر شوکت شفاہن چھہ پانہ گامچ زندگی زومژ، سہ تہِ اکس حساس فرد سندۍ پاٹھۍ،اۄ مۄکھہ چھہِ تس یتھۍ کردار تجرباتی طور ویدۍ۔ تہ ڈاکٹری تہ نفسیات پٔرتھ چھہ یمن نفسیاتی بیمارن ہند تجزیہ تمۍ تمہِ آیہ سۆرمت تہ ژیونمت تہ کتابہِ منز بوومت ز صاف پاٹھۍ چھہ عیان سپدان ز طرز کیا چھہ تہ مرض کیا چھہ۔ امہ لحاظہ چھیہ کتاب نہ صرف باقی طبی ماہرن خاطرہ اہم بلکہِ چھیہ والدینن سیتۍ سیتۍ ہٹہ مٹہ اکھ صاب بیاکھ صابس تہ بتہِ ٹیں ٹیں گامہ ڈاکٹرن تہ سانین وۄستان باپت پرنۍ سیٹھہے ضروری۔ وۄستادن ؤنتھ پیوم یاد ز کتابہِ ہندۍ واراہ سبق چھہِ تدریسی نصابہ باپتھ سیٹھہے موزون، تہ وۄستادن چھیہ سارے کتاب پرنچ اشد ضرورت۔سرۄٹل،چسکہ،پراہ،نہ بوزن،ٹیندۍ کھاو،گراے،مانتھر دِتھ۔طرز عمل،نفسیاتی بیمار تہ جنس، ڈایالیکٹل بہیویرل تھراپی، لسانی نفسیات،زبان ہیچھنۍ،چور کول تہ پھۆپھ،کجر،پھپھیر بیترِ چھہِ تم سبق کتابہِ منز یم بطور خاص وۄستادن پرنۍ سیٹھہے ضروری چھہِ۔لہذا چھیہ گۄڈہ انوارِ ترین ادارن باپتھ یہ کتاب لازم ملزوم۔اکھ میڈیکل ساینسک پیڈیارٹک شعبہ، دویم گۆو محکمہ تعلیم تہ تریم گۆو نفسیاتی ماہر۔

وچھوے تہ کتابہِ چھہِ زہ حصہ۔ اکھ چھہ زاشرین ہندین جسمانۍ دادین ہندِ حوالہ تہ بیاکھ چھہ نفسیاتی بیمارن ہندِ حوالہ۔ڈاکٹر شفا شوکتس چھہ امہ کتھہِ ہند سرون مطالعہ ز اکثر دادین ہند آگر چھہ نفسیاتی ادرکھل یتھ  یتھ پیتھلاجکل ڈس آڈر ونان چھہِ ۔یہ ڈس آڈر  یوتاہ ذاتی طور انسانہ سندس ذہنس منز پلان چھہ تیوتے چھہ اتھ منز سماجی ویوہار تہِ گۄڈہ زمہ دار تہ پتہ امہ کہ مناسب تدارک بجایہ بعضے وتہ راوک تہِ بنان۔ لہذا چھہِ لکھارۍ یم دۄشوے چیز اکھ اکس سیتۍ تمہِ آیہ لازم ملزوم بناوتھ پیش کرۍ متۍ ز اکھ مکمل صورتحال، نتیجہ تہ حل چھہِ آسان پاٹھۍ برۄنہہ کن یوان۔کتابہِ منز ام طریقک ورتاو چھہ آبزرویشنل ساینٹفک ٹریٹمینٹ رنگۍ برۄنہہ کن یوان۔یہ پہلو چھہ کتابہِ پرتاثر تہ کارگر بناونک اکھ کارگر جز۔ ویٹھۍ پوٹھۍ پاٹھۍ ونو ز کتاب چھیہ میڈیکل ساینس رنگۍ کاشرِ زبانۍ اکھ مۄلل گلہِ میوٹھ۔

کتاب چھیہ نثری مۄاد تہ یہ مواد پرتاثر تہ دلچسب بناونہ باپتھ چھہ لکھارۍ کینژن اہم ولن تہ ہۄنرن ہند وسیلہ پاننومت۔ڈاکٹر شفا شوکت چھہ وادی تہ سانہِ ملکک اکھ قابل ترین نینوٹالجسٹ۔ امس چھہ امہ  رنگۍ اکھ زبردست ریسرچ یس عالمی سطحس پیٹھ ماننہ تہ زاننہ چھہ یوان۔کتابہِ منز امیک باس دنہ علاوہ چھہ شفا اکھ معتبر کاشر ادیب،شاعر تہ کاشرس ادبس پیٹھ چھکھ دسترس حاصل تہ اسلیے چھکھ شعوری ادب بناوتھ کتاب لیچھمژ۔ چونکہ شعوری ادب چھہ ہمیشہ مقصدیتس تابع آسان مگر ادبک پنن جمالیاتی حض چھہ اتھ منز لازما رژھرن جایز۔امہ رنگۍ تہِ چھیہ کتاب دلچسپ۔امہ کتابہِ ہند لبہِ لباب چھہ سانس سماجس اندۍ پکھۍ نژان۔کاشرِ سماجک اکھ داتھر، اجتماعی سوچن تراے،تمدن،کتابہِ منز پنن کلہم مزاج ہیتھ ورتاوتھ چھہ  مواد آپراونہ آمت۔ادبس سیتۍ چھیہ تخیلی پژھ وابستہ آسان،مگر حقیقت کس تجربس تخلیقی آکار دین چھہ فن۔ یہ چھہ کتابہِ ہند بیاکھ دلچسپ رنگ۔

کتاب چھیہ اکھ مخلوط صنف تہ فنی طور چھہِ اتھ منز واریاہ اہم پہلو۔ کتابہِ منز چھہ گۄڈہ سبق کہانی،افسانہ، ڈرامہ یا انشاییہ ہندۍ پاٹھۍ وۄتلان، پرن والس چھہ نہ پے لگان ز سہ کپارۍ چھہ ساینس کس طبعی علمس منز وارد سپدان۔کردار چھہ  زندہ جاوید تہ  بیہ شونکۍ پاٹھۍ پرن والس مکالماتی ہانکلہِ تہ واقعاتی پزرکہِ سدرہ منزۍ تارتھ ساینس کس جزیرس واقف کرناوان۔اتھ کتابہِ منز چھہ بیشتر پاٹھۍ مزاحک پہلو غالب۔ سماج کین اکثر طایفن تہ کارندن چھہ تتھہ پاتھۍ طنزک خنجر اومت لاینہ ز گونژھہِ تلۍ چھہ اسن پھٹان تہ اتھ روۍ یس منز چھہ ڈاکٹر شفاشوکت بے باک  تہ غیرجانبدار  تہِ ز پانۍ پانس تہِ چھن نہ بخشمت۔

کتابہِ منز چھہ پرتھ شایہ بیمار تہ بیمارس متعلق عام سماجک عمل دخل بطور  ایرن  پیش آمت کرنہ۔ امہ علاوہ چھہ تمن سماجی رسمن تہ بدعتن ہند تہِ صورتحال پیش آمت کرنہ یم اکثر جسمانی تہ نفسیاتی بیمارن ہندِ باعث چھہ بنان۔اتھ چھہ اکس ڈرامایی منظر کشی تحت ورن آمت تلنہ۔امہ سیتۍ چھہ  سانہِ سماجی نفسیاتک تہِ تعین سپدان۔ سانس نفسیاتس پتۍ کِنۍ یس سماجی وجہ  چھہ سہ تہِ چھہ کتابہِ منز شدتہ سان پیش کرنہ آمت۔کتاب پٔرتھ چھہ یہ احساس  پرن والس وسہِ گنان ز ڈاکٹر شفاہس چھیہ واریاہن علومن پیٹھ نظر تہ بچہِ ڈاکٹری علاوہ سایکالجی تہ سایکیٹری ہند اصل مطالعہ۔

زبانۍ ہندِ لحاظہ تہِ چھیہ کتاب بے حد دلچسپ۔ شفاہن چھہ مرازۍ لہجہ ورتومت۔ یم کردار وۄتلاونہ آمتۍ چھہ، تہنز زبان چھیہ فطری۔ تم چھہِ پننہِ زیوِ بولان نہ کہ ڈاکٹر شفا سنزِ۔مکالمہ نگارۍ ہند فن چھہ کتابہِ منز پھٹۍ پھٹۍ نیران۔ واقعہن،کردارن ہنز زبان چھیہ خۄد زاو۔ کتابہِ منز چھہ کاشرین محاورن تہ لسانی ٹرمنلاجی ہند خاص تہ موزون ورتاو آمت کرنہ۔لسانی اعتبارہ چھیہ کتاب کاشرِ زبانۍ ہندِ خاطرہ امہ لحاظہ تہِ اہم تکیاز میڈیکل ٹرمنالجی چھیہ کاشرین اصطلاحن منز پھرنچ برپور کوشش کتابہِ منز درینٹھۍ گژھان۔اکثر چھہ لفظہ ترکیبہ  وچھتھ شفا سنزِ زبان دانۍ ہند اندازہ لگان۔سبقن ہندۍ دلچسپ عنوان چھہِ پرن والس گۄڈے مہتھ نوان۔ مثلاً منس پژھل گنس ٹینٹھ،پننین پییہ لاش تہ لکو کرۍ عیش، طمع تہ تموک،ٹھسہ کاکھ،سرۄٹل،کرکچ مہل،گراے، داندہ کلہ، شکہ پراہ،گلہ فورجی،وچھہ پھہہ،اتھہ زہر،چھۆت کیوم۔۔ہوۍ محاورہ تہ لفظہ ترکیبہ چھیہ نہ صرف مقامی معنی مزاجہ رنگۍ استعمال سپزمژہ بلکہِ چھیہ یم ساینسی تہ طبعی مناسبت کس معنی یس منز تہِ فٹ کرنہ آمژہ یس لکھارۍ سند زبانۍہندِ ورتاوک کمال چھہ ہاوان۔کتابہِ منز چھیہ کلہم زبان پرتاثر تہ فنکارانہ۔کہانی ین منز ڈرامایی لہجہ تہ باقی ساینسی مضمونن منز تاثراتی تہ سخت پسندی رۆس سلیس تہ عام زبان چھیہ پننۍ چاشنی ہیتھ ورتاونہ آمژ۔ پیٹھہ اختصارس  تہ فوری کلایمکسس کن دو،یہے گیہ نثرچ زبان۔ڈاکٹر شوکتس چھہ سمعی لسانیاتس سیتۍ سیتۍ باقی لسانیاتک تہ امہ کہ تواریخک تہِ مطالعہ۔

کتابہِ ہندین سارنے پہلوون پیٹھ کتھ کرنۍ چھیہ نہ یتھ مختصر وقتس منز ممکن، مگر بہ بانگہ دۄہل ونہ بہ ز یہ کتاب چھیہ والدینن، وۄستادن، ڈاکٹرن علاوہ پریتھ کاشرۍ سندِ باپتھ مشعل راہ تہ شاندس پیتھ تھاونس لایق۔
  
 

مراکشکۍ وزارت داخلہ ہن کۆر از صبحے اعلان ز اتھ ملکس منز  آمتس بنلس منز گیہ کم از کم 296 نفر مارہ۔ امہ علاوہ چھیہ 153 نفرن ہندِ شدید زخمی گژھنچ خبر یم ضروری امداد خاطرہ ہسپتالن منز منتقل کرنہ آے۔

راحت کاری تہ مادی نقصانک تخمینہ لگاونہ خاطرہ چھہ غیر آباد علاقن، ملکہ کین تمام صوبن تہ علاقن منز مقامی حکام، سیکورٹی سروسز تہ شہری تحفظ متحرک کرنہ آمتۍ۔

نیشنل جیو فزیکل آبزرویٹری تہ جرمن سینٹر فار جیو ساینس ریسرچ مطابق آیہ جمعہ چہ رٲژ مراکشس منز بنلکۍ 7 شدید جھٹکہ محسوس کرنہ۔

نوِ اعداد و شمار مطابق گیہ 2000 پیٹھۍ نفر مارہ تہ 1400 زخمی
  
 

کھ ۅرن ہند دود ہیکہِ واریاہو وجہو کنۍ ٲستھ۔ اکھ وجہ چھہ کھۅرن ہنز سۅ حالت یتھ پلانٹر فیسیٹس ونان چھہِ۔ اتھ دٲدس منز چھہ تلپدین کھورِ پیٹھہ برونہہ کن دگ تہ ورم آسان۔ امہِ حالژ ہندیو وجہو منزہ چھہِ کینہہ یم۔ یعنی یہ حالت ہیکہِ تھدِ کھورِ بوٹ یا چپنہِ لاگنہ سیتۍ، وزن ہُرنہ سیتۍ، زیادہ پکنہ سیتۍ یا کھڑا روزنہ سیتۍ یا ہیرن زیادہ کھسنہ سیتۍ واقع سپدتھ۔ اگر تھزِ کھورِ چپنہِ یا کھۅربانہ واریاہس کالس لاگنہ ییہِ، تلپدین منزباگ نرم نٲر ہیکن شروکتھ۔ یمن نٲرن چھہِ فاسیا ونان۔ ییلہ یمن نٲرن درسہ لگان چھہ، کھۅرن چھٮہ دگ کران۔ صبحنس بسترہ منزہ نیرتھ ننہ وور پکنہ سیتۍ چھہ یمن نٲرن درسہ لگان تہ کھۅرن چھہ لگان۔

یمن شخصن ہند وزن ہریومت آسہِ، پلانتر فاسییٹس یعنی کھۅرن ہندِ دادیک امکان تہِ چھہ ہران، خاص کر ییلہ یم شخص واریاہ پکان آسن یا آسن کم کُشن والٮن کھۅربانن منز واریاہس کالس کھڑا روزان



عام طور چھہ کھورِ ہنزِ اڈجہِ تلہ کنہ موٚٹ ٹیشو آسان۔ وزن ہرنہ سیتۍ ہیکہِ یہ موٚٹ پیڈ ژھینتھ یمہِ سیتۍ کھورِ تہ باقی کھۅرس تہِ دود ہیکہِ کٔرتھ۔ کھۅرن منز ہیکہِ یہ تبدیلی ورزش کنۍ یا زیادہ دورنہ کنۍ تہِ سپدتھ۔ کھۅرن ہنز یہ حالت ہیکہِ گسہ آمتۍ کھۅربانہ لاگنہ سیتۍ تہِ سپدتھ، خاص کر تمو کھۅربانو سیتۍ یمن ہندس تلپدس جان کُشن آسہِ نہ۔

پلانتر فاسییٹس حالژ ہنز نشانی چھٮہ پکنہ سیتۍ کھۅرن دود ووٚتھن۔ یہ تہِ چھہ ممکن زِ دود ووٚتھہِ تیلہِ تہِ ییلہ تہۍ کھڑا ٲسو یا آرام کران ٲسو۔ عام طور چھہ یہ دود صبحاے وۅتھان ییلہ اسۍ بسترہ منزہ نیران چھہِ تہ سانۍ کھۅر فرشس پیٹھ پیوان چھہِ۔ کھۅرن ہندٮن شروکیمتٮن نٲرن چھہ درسہ لگان تہ کھۅرن چھہ دود کران۔ یہ دود چھہ کنہِ ساتہ پکنہ سیتۍ کم محسوس گژھان تہ تھکھ کڈنس سیتی چھہ ہُران۔ راتس ییلہ اسۍ نندر کران چھہِ یم نٲر چھہِ شروکان تہ اسہِ چھہ نہ دود محسوس سپدان۔

ییلہ اسۍ بسترہ منزہ نیران چھہِ تہ سانۍ کھۅر فرشس پیٹھ پیوان چھہِ۔ کھۅرن ہندٮن شروکیمتٮن نٲرن چھہ درسہ لگان تہ کھۅرن چھہ دود کران

پننس ڈاکٹرس نش گژھن دادِ چہ علامژ بیان کرنہِ۔ ڈاکٹر پرژھہِ تۅہہِ زِ اگر کھورِ نازک چھٮہ کھۅرن واش کڈنہ سیتۍ ما چھٮہ تۅہہِ دگ کران۔ سہ ما کرِ تہنزِ کھورِ ہند ایکسرے تہِ۔ کھورِ ما پییہ مکمل طور کینژن دوہن آرام دنچ ضرورت۔ ورم تہ دگ کم کرنک دوا تہِ ما پییہ کھیوٚن۔کھۅر دۅہس منز کینژِ لٹہِ یخس پٮٹھ تھاونہ سیتۍ تہِ ہیکہِ آرام وٲتتھ۔ کُشن دار کھۅربانہ ورتاونہ سیتۍ تہِ ہیکہِ آرام میلتھ۔ کشن گژھن دۅشونی کھۅربانن منز ورتاونۍ یم چھہِ زیادہ وزن شخژن تہ بزرگن ہندِ خاطرہ کارگر۔
  
 

غزہس منز گیہِ تریہ اسرایلی فوجی ہلاک۔ خودکش ڈرونن واتنوو  گولان ہایٹس پیٹھ عمارتن نقصان۔ اسرایلی فوجن کوٚر اعلان ز بۄدوارِ دۄہ گیہ غزہس منز تریہ فوجی ہلاک۔

اسرایلی فوج چھِہ رملہ تہ مقبوضہ مغربی کنارس تہ باقی شہرن پٮٹھ مسلسل حملہ جاری تھاوتھ۔

فلسطینی خبر رساں ایجنسی وافاہ مطابِق چھہ نوسیرت کیمپس پٮیٹھ اسرایلی حملس منز کم از کم ستھ فلسطینی ہلاک گمتۍ، ییلہ اسرایلن بۄدوارِ دۄہ وسطی غزہس منز زمینی آپریشن ہرروو۔
  
 

ناسا سپیس ایجنسی مطابق آو  سیٹھا محنت پتہ، ایسٹرویڈ بینو پیٹھہ کنین تہ گردِ پیٹھ مشتمل اکھ کیپسول چھیکرس زمینہِ پیٹھ واتناونہ۔ یہ وۆتھ آتھوارِ صبح 8:52 بجے سالٹ لیک سٹی نزدیک محکمہ دفاع کس یوٹاہ ٹیسٹ تہ ٹریننگ رینج علاقس منز۔

ڈۄڈس گٲنٹس اندر، آو کیپسول ہیلی کاپٹر کہ ذریعہ اکس عارضی صاف کمرس منز واتناونہ، ییتہِ یہ نائٹروجن چہ مسلسل سپلایی سیتۍ جڑتھ چھہ۔

بینوں پیٹھہ جمع کٔرتھ نمونہ کرن درس دنیا کین سائنسدانن سیارہ ہنز تشکیل بہتر پاٹھۍ سمجھنس منز مدد۔
  
 

ناسا سپیس ایجنسی مطابق آو  سیٹھا محنت پتہ، ایسٹرویڈ بینو پیٹھہ کنین تہ گردِ پیٹھ مشتمل اکھ کیپسول چھیکرس زمینہِ…

ہندوستانۍ سپیس ایجنسی اسرو مطابق کرِ زونہِ پیٹھ سوزنہ آمتس چندریانکۍ روورن پننہ ذمہ داری یہ مکمل۔ وۄنۍ چھہ یہ…

اکہ تازہ مطالعہ مطابق دراو پتمہ وریہ 25 اگست ووییجر 1 پلازما یعنی پارٹیکلن ہندِ تمہ وسیع دایرہ نیبر یُس…

س نتھیٹک بیالوجی یتھ ترکیبی بیالوجی تہِ ؤنتھ ہیکو چھیہ لیبارٹری منز نوین، مصنوعی حیاتیاتی شکلن ہنز تخلیق کران۔ زندہ…
  
  

  

  

ومس (اٹلی) منز ٹریڈ یونینن تہ باقی انجمنن ہند طرفہ جنگ بندی، کتھ باتھہ تہ جوہری ہتھیار ختم کرنہ خاطرہ منعقد کرنہ والہ مظاہرہ پتہ دیت راتھ جمہوریہکۍ صدر سرجیو مٹریلاہن تہِ منصفانہ امن قایم کرنہ خاطرہ فوری ضرورتس پیٹھ زور۔ جلوسس منز کر اکھ لچھ کھوتہ زیادہ لوکو شرکت۔ امہ مظاہرہ کین منتظمینن ہند مطابق گوو جلوس پیازا ڈیلا رپبلکا پیٹھہ شروع تہ پیازا سان جیووانی یس منز ووت بیلا چیاو مقامس پیٹھ اند۔



افتتاحس منز تل یورپ فار پیس سکاوٹو تہ کمیونٹی آف سینٹ ایگڈیوکیو رضاکارو یورپ براے امن علم۔ سیکریٹری اینریکو لیٹاہن وون ز سانہ خاطرہ چھہ امنک معنی روس کہ حملک اند۔ اتھ جلوسس منز کور امس کینژو رد مظاہرہ کرن والیو چلینج یم جنگچ طرفداری آس کران۔ کارلو کلینڈاہن کور ہتھیارن ہندس مسلس پیٹھ سخت چوٹ۔

جمہوریہکۍ صدر سرجیو مٹریلاہن دیت منصفانہ امن قایم کرنہ خاطرہ فوری ضرورتس پیٹھ زور
  
 

جی 20 ہندس دویمہ تہ ٲخری رۄہہ کس اجلاسس منز کٔر شریک ملکن ہندیو سربراہو دلہِ منز میٹنگ یتھ منز روسک ولادیمیر پوتن تہ چینک شی جن پنگ شامل سپدۍ نہ۔  اتھ منز یس مشترکہ ڈکلریشنک اعلان کرنہ آو، تھ متعلق وۆن روسن ز یہ اوس متوازن، انگلنڈن تہ امریکہن وۆن ز یہ چھہِ اکھ اہم پڑاو، مگر یوکرینن وۆن ش تمن گیہ مایوسی۔



۲۰۲۱ منز اوس نہ یہ کڈنہ یوان۔ یہ چھہ ۲۰۰۵ پیٹھ ۲۰۰۸ ٖتام اوس کڈنہ یوان۔ ونی کین چھہ یہ صرف ٹمپلیٹ۔ رسورسز چھہ نہ، کوشش چھیہ۔ جاری۔ یتھے ریسورسز بنن، یہ ییہ آب تاب سان کڈنہ۔
  
 

300 کرور کس بڈس بجٹس پیٹھ تیار کرنہ آمژِ ایکشن فلمہِ جوان یۄس غوری خان تہ گورو ورماہن ریڈ چلی اینٹرٹینمینٹس تحت پروڈیوس چھیہ کرمژ، تہ ارن کمار المعروف اٹلی ین ڈایریکٹ چھیہ کرمژ، تہ یۄس شاہ رخ خان سنز یمہ وری یچ پٹھان چہ کامیابی پتہ ہندی سینماہچ ساروے کھوتہ بٔڈ فلم ثابت ہیژن سپدنۍ، کۆر ستن دۄہن منز 600 کرور پیٹھۍ رۄپین ہند تجارت۔ اتھ فلمہِ چھہِ پریتھ طرفہ تعریف سپدان۔ باکس آفسس پیٹھ ساری ریکارڈ پھٹرٲوتھ، میج اتھ درس دنیاہس منز مقبولیت۔

مگر سیتی ہیژن امہ کہ مواد کنۍ سیاسی جماژن اتھ منز دلچسپی ہرنۍ۔
  
 

(15 جنوری)  نیوز رساں ایجنسی مطابق کٔر اسرایلی ٹینکو تہ ہوایی جہازو اتھوارِ دۄہ جنوبی تہ وسطی غزہ ہس منز حدفن پٮیٹھ بمباری، تہ 7 اکتوبر حماس کٮین دہشت گردن ہندِ حملہ پتہ شروع گمتہِ جاری جنگ کس 100 دۄہس پیٹھ گٔیہِ کینژن علاقن منز شدید لڑایہ۔

ٹیلی کمیونیکیشن تہ انٹرنیٹ آیہ لگاتار ترییِمہ دۄہ بند کرنہ، ییمہ سیتۍ ہنگامی حالاتن تہ ایمبولینس ٹیمن ہنزہ کوششہ پیچیدہ گیہ یم لڑایہ سیتۍ متاثر لوکن ہنز مدد کرنچ کوشش کران چھہ۔

لڑایہ ہند مرکز چھہ جنوبی شہر خان یونیس، ییتہ حماس کہ وننہ مطابق  ینہدیو جنگجوو حملہ کرۍ۔ اسرایلی فوجن وﯙن ز تمو مارﺉ واریاہ دہشت گرد۔

فوجن وﯙن بییہ ز تمو کرﺉ حماسکۍ واریاہ راکٹ لانچر تباہ یم اسرایلس منز راکیٹ چلاونہ خاطرہ استعمال کرنہ ﺃسۍ  یوان۔

غزہ ہکۍ وزارت صحتن وۆن ز پتمین 24 گٲنٹن منز گیہ 125 نفر ہلاک تہ 265 زخمی، ییمہ سیتۍ جنگ شروع گژھنہ پتہ ہلاکتن ہند کل تعداد تقریباً 24,000 ووت، تہ 60,000 کھۄتہ زِیادہ گیہ زخمی۔
  
  

  
  

  

  
  

  

  

  

شرمناک شکستکۍ ذمہ دار چھہ خالص بیٹس مین۔  یہ چھہ سری لنکاہک 50 وری ین ہندس ون ڈے تاریخس منز دویم کم ترین سکور
  
 

منیب الرحمن

اکھ لفظ چھہ مس (مست) یعنی مستی منز۔ امہ لفظک مول کیا چھہ؟ کانہہ تہِ پورمت لیوکھمت شخص ہیکہِ اندازہ کرتھ۔ مگر کاشرِ ڈکشنری منز چھہ امیک مول سنسکرت لفظ (مدھیہ) دنہ آمت۔ سۅرگواسۍ پروفیسر توشخانی سنز کام ٲس یہے۔

مس (مست) چھہ کاشرس منز اردو زبانی ہندۍ پاٹھۍ فارسی پیٹھہ آمت۔ ممکن چھہ یہ ما آسہِ ہند آریایی لفظ۔ لاطینی زبانۍ منز چھہ مستم لفظ، معنی شراب، پہلوی لفظ چھہ مے مطلب شراب، سنسکرت لفظ چھہ مدھیہ، یا مدرا، یا مادھوری بیتر۔ فارسی یس منز چھہ مست مستعمل یس شراب کے اکھ گاچہ چھہ۔

سنسکرت طرفہ یم لفظ کاشرس منز آمتۍ چھہِ تم چھہِ مد، مدہ کھسن، مدہ والن، مدہ مژ، بیتر۔ مگر مس (مست) چھہ فارسی پیٹھہ آمت، توشخانی سنز کامہِ کتھہ پاٹھۍ میلہِ جواز اگر نہ پریتھ لفظ سنسکرت منزہ نیرِ۔

اصل کتھ چھیہ میہ بدل لفظچ کرنۍ۔ یہ چھیہ صرف تمہید یا مثال۔

کاشرس منز چھہ اکھ لفظ یس عام ورتاوس منز چھہ: سێُن (یتھ اردو ہندی یس منز سالن ونان چھہِ)۔ سالن کتہِ پیٹھہ چھہ آمت، اتھ متعلق چھہِ واریاہ خیال، کینہہ دپان سنسکرت پیٹھہ، کینہہ دپان ینہ پیٹھہ ہندوستان مسلمان کلچر آو۔ بہرحال اسہِ چھہ نہ اتھ لفظس سیتۍ کانہہ تعلق حالانکہ لفظ چھہِ کنہِ حدس تام رلان۔ کنہِ ساعتہ ہیکہِ یہ اتفاق تہِ ٲستھ۔ یتھے اکھ اتفاق ہیکہِ توشخانی سند سێُن لفظک مول تہِ ٲستھ۔ سہ چھہ ونان ز سێُن لفظ چھہ ویدک سنسکرت کہ لفظہ سَنہ، سووَنہ منزہ درامت۔

یہ چھہ امی سنسکرت انگریزی ڈکشنری منز ژھورمت۔ میانہ تحقیق مطابق چھہ یہ لفظ رگ ویدس منز صرف اکہ لٹہِ آمت یتھ انگریزی پاٹھۍ یم ترجمہ کرنہ چھہِ آمتۍ


اکھ ترجمہ کار چھہ اتھ فوڈ ترجمہ کران، بہرحال یہ چھہ میہ "دور کی کوڑی” باسان۔ امہ کھوتہ نزدیک گژھہِ ہے سێون (آبس منز رونمت) یا سِوُن (آبس منز رنُن) یمن ہند آگر سنسکرت لفظ سوننہ چھہ۔

کاشرس سِنس چھیہ اسہِ فارسی روایت نزدیک۔ امچ کُنز چھیہ محاورس منز۔ اسۍ چھہِ ونان ستہِ سِنہِ بتہ کھیون۔ یہ محاورہ کتہِ آو؟ ایران پیٹھہ مسلمانن سیتۍ!

دپان اکہ زمانہ ٲسۍ دنیاہس منز چینی پیالہ تہ کٹورہ مشہور۔ یم ٲسۍ سیٹھا خوبصورت آسان تہ پونسہ والۍ ورتاوان۔ قدیم ایرانس منز تہِ ٲسۍ یم ورتاونہ یوان۔ نو روزس پیٹھ، یس زرتشتن ہند بوڈ دوہ اوس تہ اسلامی دورن تہِ قایم تھوو، ٲسۍ یم چینی بانہ ورتاونہ یوان۔ روایت تہ سنت چھیہ ز نوروز کس دستر خوانس پیٹھ ٲسۍ ستھ چینی بانہ سجاونہ یوان یمن ھفت چین یا ھفت شین ونان ٲسۍ۔ ھفت چین تکیاز ستھ چیں بانہ ٲسۍ آسان، ھفت شین تکیاز یمن منز ٲسۍ ستھ چیز آسان یمن ہندۍ ناو شین حرفہ سیتۍ شروع ٲسۍ گژھان۔ مثلا: شہد، شیر، شراب، شکر، شمع، شمشاد تہ شابہ۔ کینہہ روایتہ چھیہ کنہِ جایہ بدل ناو دوان مگر ساری چھہِ شین سیتۍ شروع گژھان۔ (از کل چھہِ واریاہن جاین بدل بدل چیز تھاوان۔)

ییلہ اسلام ایران ووت یمو بدلاوِ یم چیز چونکہ شراب بیتر اوس حرام۔ یمن ستن چیزن ہندۍ ناو گیہ شین (/ش/) بدلہ سین (/س/) سیتۍ شروع۔ یم چیز گژھۍ پارسی آسنۍ، سین سیتی شروع گژھنۍ، زمینس ووپدنۍ، کھینس لایق آسنۍ، اکۍ سے لفظس پیٹھ مشتمل آسنۍ۔ کینہہ چھہِ یمن ہند فہرست یتھہ پاٹھۍ دوان: سیب، سیر، سماک (سماق)، سرکہ، سمنو، سبزی، تہ سبزہ۔

یمنے ٲسۍ ونان ھفت سین۔ فارسی پاٹھۍ چھہِ ونان  صفرہ ھفت سین۔ ستن بانن ہند دستر خوان۔

ییلہ ایرانۍ یا وسطی ایشیاہکۍ مسلمان کشیرِ آیہ یم ٲسۍ نوروز مناوان۔ نوروزک دسترخوان سجاوان۔ اتھ ٲسۍ یم ھفت سین ونان۔ کاشریو وونس ستھ سِن۔ سِن امہ کنۍ ز فارسی یس منز چھہ /س/ حرفک تلفظ سین ییلہ یہ واحد پاٹھۍ ورتاونہ ییہ، مگر گفتارس منز چھہ یہ سِن بولنہ یوان۔ اغلب چھہ اتی پیٹھہ چھہ ستھ سِنۍ شروع گومت۔ اگر دۅن بانس منز کھێن آسہِ ہے دپہن امس چھہِ زے سین (سِنۍ)۔

لہذا چھہ کاشر سێُن لفظ امی روایتہ تہ محاورہ پیٹھہ شروع گومت تہ امیک اطلاق روزمرہ کس کھینس پیٹھ سپدمت۔ واریاہن جاین چھہِ نہ چیزن مجموعی ناو ورتاوس منز۔ اوت تام آسہ ہن کاشرۍ ونان از کیا رونوہ؟ از رۆن ہاکھ، از رنۍ ہیند، بیتر۔ یمن ہند مجموعی ناو چھہ اتی پیٹھہ شروع گومت۔

یہ تہ ہیکہ محض اکھ اتفاقے ٲستھ۔
  
 

(12 ستمبر) راجوری منز گیہ اکس انکاونٹرس منز اکھ دہشت گرد ہلاک، زہ آرمی اہلکار تہ ایس پی او زخمی۔ ونہِ چھہ آپریشن جاری۔
  
 

جی 20 ہندس دویمہ تہ ٲخری رۄہہ کس اجلاسس منز کٔر شریک ملکن ہندیو سربراہو دلہِ منز میٹنگ یتھ منز روسک ولادیمیر پوتن تہ چینک شی جن پنگ شامل سپدۍ نہ۔  اتھ منز یس مشترکہ ڈکلریشنک اعلان کرنہ آو، تھ متعلق وۆن روسن ز یہ اوس متوازن، انگلنڈن تہ امریکہن وۆن ز یہ چھہِ اکھ اہم پڑاو، مگر یوکرینن وۆن ش تمن گیہ مایوسی۔



۲۰۲۱ منز اوس نہ یہ کڈنہ یوان۔ یہ چھہ ۲۰۰۵ پیٹھ ۲۰۰۸ ٖتام اوس کڈنہ یوان۔ ونی کین چھہ یہ صرف ٹمپلیٹ۔ رسورسز چھہ نہ، کوشش چھیہ۔ جاری۔ یتھے ریسورسز بنن، یہ ییہ آب تاب سان کڈنہ۔
  
 

امین کامل

شتوہ اکتوبر 1952 اوس، وۅستہ قادر کھار، مرزا عارف، ابراہیم بیگ تہ بہ گے سدرہ بل قدیم شاہ صابن گرہ۔ تمن ٲس سانہِ ینچ کالے شٮچھ گامژ تہ سانہِ خاطرہ اوسکھ کھٮنہ چٮنک تہ گٮونک سنز کوٚرمت۔ وۅسہ قادرس اوس تور گژھنہ منزہ گٮون باتھا بوزن مقصد۔ چونکہ سہ اوس عارف صابس روحانی گۅر اوہ کنۍ پیوٚو عارف صابس تہ ابراہیم صابس (تس تہِ اوس گۅر) تہِ سنگ رٹن۔ مٮہ تہِ کوٚر آمنا۔

بتہ کھٮتھ لج پہرا دربار داری۔ مٮہ ہیژ اتھ ہنا ادبی کٲم۔ حبہ خوتونہِ ہندۍ ترٮہ ژور وژن تہ بییہِ دۅن شاعرن ہندۍ زہ بٲتھ کٔرم قلمبند۔ اسۍ بیٹھۍ اتہِ امہِ یمہ گٲنٹہ تارہ، یتھ اندر کھٮنہ چٮنن تہ گٮون مجلسہِ ژوٚر وقت کھیوٚو۔

مگر مٮہ رود سخ ٹکھ تہ 6 مے 1953 پٮٹھہ گوس بہ قدیم صابس نشہِ کٔژِ لٹہِ ذاتی خۅد غرضی کنۍ۔ سہ گوٚو حبہ خوتونہِ ہند کلامہ حاصل کرنہِ۔ ادہ امۍ دریا دل انسانن ہوو نہ کنہِ قسمک کانہہ بۅخل۔

قدیم صاب اوس پرانہِ کاشرِ شاعری ہند گنجینہ۔ پانہِ تہِ اوس شاعر۔ یاداش اوسس بٮہ داد مگر افسوس سہ سورے خزانہ گوٚو تمۍ سے ستۍ دفن۔ سہ اوس شوقہ پاٹھۍ گٮوان تہِ۔ تمہِ وزِ ٲسس ترٮہ ستۍ بٲج تہِ واینس گاینس۔ تہندۍ ناو ٲسۍ اسداللہ وانی ولد صدیق وانی حضرت بل(امۍ سند یادہ ووٚتر اوس قدیم صابس تہِ ژوٚرے۔)، حبیب اللہ ولد رحمان یتو، سدرہ بل، محمد سلطان ولد جمال سوداگر، حضرت بل۔ یم ٲسۍ سازندر ساز وایان مگر تمہِ آیہ گٮوان زِ بوزن والٮن اوس یندرازنہِ پرستانی دربارک سرور یوان۔ یہ اوس کلاسیکل تہ لوکہ طرزچ ملہ مش۔ کینژن بٲتن ہنز گٮون لیہ چھٮہ ونہِ تہِ مٮہ ذہنس اندر رژھرتھ۔

قدیم صابن گرہ چھہ پتہ وتھ اکثر شاعرن ڈیرہ رودمت۔ گامہ پٮٹھہ وژھاو کانہہ شاعر شہر، کنہِ تہِ کامہِ خاطرہ تہ واژاو سدرہ بل یہند گرہ۔ محمود گامی تہ رسول میر سندی پٮٹھہ چھہ اکثر شہری تہ گامی شاعرن اور ین گژھن رودمت۔ اتہِ ٲسۍ تم پننۍ پاٹھۍ مجلسا کران تہ بقول قدیم صاب تمن تہِ چھٮہ اتی کم زیادہ ’’شۅد بۅد‘‘ لاریمژ۔ امہ لحاظہ ہٮکو اسۍ کنہِ حلہ زِلہ روٚس ؤنتھ زِ یہ گرہ چھہ پتہ وتھ ’’کاشر شعرہ ماٹھ‘‘ رودمت۔

سدرہ بل کس اتھ زمینہ ژکلس چھہ کیہتام شرف زِ اکہِ طرفہ اوس اتہِ قدیم صابن گرہ کاشرِ بٲتہ مجلسہ گرماوان تہ دوذٚیمہ طرفہ اوس اتی’’ مٮرزہ باغس‘‘ اندر مرزا سعد الدین سعد (یہند ادبی وارث اوس مرزا کمال الدین شیدا) فارسی تہ اردو شعرہ محفلہ سجاوان، یمن منز مولانا شبلی نعمانی، جسٹس شاہ دین، سرعبدالقادر، اقبال کشن در، راج کاک فرخ، خوشی محمد ناظر، منشی سراج الدین، محی الدین قمر بیترِ شریک چھہِ سپدۍ متۍ۔ امہِ پتہ تہِ تھوو مرزا کمال الدین شیدا صابن کٍتس کالس یہ ژونگ دزون تہ مقامی کیو بیرونی شاعر ٲسۍ اتہِ سمتھ پانہ وانۍ شعر بوزناوان تہ داد رٹان۔ موے مقدسن تہِ کوٚر اتھۍ جایہ قرار تہ کشمیر یونیورسٹی تہِ سپز اتی قایم۔

قدیم صابنس بابہ صابس اوس سبحان شاہ ناوتہ سکونت ٲسکھ پتہ وتھ سدرہ بل۔ یم چھہِ شاہ غفورنہِ اکہِ شاخہ اندرہ۔ شاہ غفور اوس دوا فروش (ادوایی)۔ گۅڈہ اوس اتی روزان، پتہ گوٚو یہ جاے ترٲوتھ چھون (بڈگوم) بسنہِ۔ تہِ چھٮہ نہ خبر کیازِ ۔ البتہ تمۍ سنز اکھ شاخ روز پننی جایہ برقرار تہ قدیم صاب چھہ تمی شاخہ اندرہ۔ یمو اوس نہ پوٚرمت کوٚرمت کینہہ تہِ اما پوٚز شاعری ہنز ٲسکھ وزنۍ۔ واریاہ کلامہ چھکھ صوفیانہ رنگس اندر ووٚنمت۔ اکھ سۅمبرن بٲتن دہہ مرن ہنز کریایکھ چھاپ۔ مگر تتھ ییلہِ کتابت چہ کینہہ غلطی درایہ سارے کٔرکھ نارہ بزۍ۔ مگر تمچ اکھ کاپی چھٮہ یہندۍ فرزندن سٲمتھ تھاومژ۔ یمو چھہ ’’یوسف زلیخا‘‘ ژۅداہ لنجہ تہِ ونۍ مژ تہ پرٮتھ لنجہِ چھہِ تقریبا ترٮہ ہتھ شعر۔ یہند بابہ صاب سبحان شاہ اوس شاعر۔ یم سپدۍ 11 جمیدالاول 1379 ھ مطابق 21 نومبر 1959 واصل حق۔ تمہِ ساتہ ٲس یہنز وٲنس 65 وری۔ عبدالاحد آزادن یہ ونن چھہ نہ صحیح زِ 1945 اندر ٲسۍ تم 45 وہرۍ۔ یمن چھہِ ترٮہ فرزند محمد مقبول، عبدالاحد تہ عبدلرشید تہ ترٮنوے چھہِ خۅدایس حوالہ جان اوسودہ حال۔

قدیم صابنۍ گرواجنۍجان دٮد چھٮہ ونہِ جیات تہ الہ پلہ ہتہِ وٲنسہِ۔ یمن تہِ چھہ انیکھ یاداش اوسمت یس وۅنۍ بلکل روومت چھکھ۔ امی یاداش کنۍ اوس یمن تہِ شاعرن ہند کلامہ ازبر۔ یمو چھٮہ شاعرن تہ خۅدا دوستن ہنز، یم یہند یوان گژھان ٲسۍ، کھٮن چٮن حاضر تھاونہ رنگۍ کنہِ ڈٮکہ درہہ ورٲے تہ وژھہِ وانجہِ بٮہ داد خدمت کرمژ۔
  
  

  
  

  

  
  

  

  

  

آزربایجانن کۆر نگورنو کاراباخ حکومتک سابقہ سربراہ ارب پتی تاجر روبن وردانیان گرفتار۔ یہ اوس نگورنو کاراباخ چہ آرمینی آبادی سیتۍ آرمینیاہس کن ژلان۔ آزربایجان کس قبضس منز آمتہِ امہ علاقہ منزہ چھہ ساسہ بدۍ آرمینی نژاد لوکھ ژلان۔
  
 

امین کامل سنز حیات تہ ادبی کارنامہ عنوانس تحت سپد ساہتیہ اکادمی ہندِ طرفہ سرینگر زنانہ کالجس منز اکھ دۄن دۄہن ہند سمینار یس از اختتامس ووت۔ ساہتیہ اکادمی ہندِ کاشرِ بورڈکۍ کنوینیر پروفیسر شاد رمضانن وۆن اتھ موقعس پیٹھ ز یتھۍ پروگرام روزن آیندہ تہِ جاری۔

سمینارس منز آیہ امین کامل سندین مختلف پہلوون پیٹھ مقالہ پیش کرنہ۔

سمینارس منز کٔر بارہ تعدادس منز ادیبو تہ طالب علمو شرکت۔
  
  

  
  

  

  
  

  

  

  

اکہ تازہ مطالعہ مطابق دراو پتمہ وریہ 25 اگست ووییجر 1 پلازما یعنی پارٹیکلن ہندِ تمہ وسیع دایرہ نیبر یُس آفتابس تہ سیارن اندۍ اندۍ چھہ۔ یہ چھہ انسانی تواریخس منز گۅڈنچہ لٹہِ ییلہ امۍ سند بنوومت کانہہ مصنوع شمسی نظام کہ خلا نیبر رسایی حاصل کٔرتھ ہیوٚک۔

تقریبا اکس وریس پلازما ہس متعلق مزید معلومات تہ فیصلہ کن شواہد حاصل کرنہ خاطرہ انتظار کٔرتھ کوٚر وابستہ ساینس دانو حال حالے یہ فیصلہ زِ ووییجر 1 چھہ پزۍ پاٹھۍ شمسی نظام کیو حدو نیرتھ خلا کس تتھ علاقس منز ووتمت یتھ بین الشمسی یعنی سرۍ ین درمیانک خلا ونو۔

یہ فیصلہ کرُن اوس امہ کنۍ مشکل بنیوومت بلکہ چھہ ونہِ کینژن ساینس دانن ہنزِ نظرِ منز مشکوک تکیازِ 1980 تس منز اوس امیک پلازما آلہ خراب گومت یُس پلازماہک گنیر، تژر تہ رفتارچ پیمایش کران چھہ۔ بین الشمسی خلاہس منز چھہ سہ پلازما غالب یُس لچھہ بدۍ وری برونہہ بڈین نزدیکی سرۍ ین ہندس ختم گژھنس سیتۍ چھکرنہ آو۔ سٲنس شمسی دٲیرس منز چھہ آفتاب کہ دسۍ نارہ ژنجین ہندس صورتس منز چھکنہ ینہ وول پلازما غالب۔ سون شمسی نظام چھہ پلازما کس اتھۍ دایرس منز یتھ ہیلیو سپھیر ونان چھہِ۔ یہ پلازما چھہ ہیلیو سپھیر کس حدس پیٹھ تنان۔ امیک احساس اوس پتمس دہلس دوران ساینس دانن گوٚمت ییلہ ووییجر 1 شیٹھ ساس پیٹھۍ کلو میٹر فی گھنٹہ دوران اوس۔

یہ طے کرنس منز چھہ پلازما اہم آیا ووییجر 1 چھا شمسی دایرس اندر (یتھ منز پلازما آفتابہ پیٹھہ نیبر کن ژھٹنہ یوان چھہ) کنہ بین الشمسی خلاہس منز یتھ منز لچھہ بدۍ وری برونہہ  بڈین سرۍین ہندِ دھماکہ سیتۍ پریتھ اندس کن پلازما چھکنہ آمت چھہ۔ کینژن ساینس دانن ہند ونن چھہ زِ یہ وننہ برونہہ زِ اسۍ چھا بین الشمسی خلاہس منز  پزِ اسہِ دۅن ترین ورین ہند  انتظار کرُن یوت تام ووییجر 2 اتھ مقامس پیٹھ واتہِ۔ ووییجر 2 ہک پلازما پیمایشی آلہ چھہ ٹھیک پاٹھۍ کٲم کران۔

ووییجر 1 تہ ووییجر 2 آیہ 1977 اندر خلاہس منز بنیادی طور دور دراز سیارہ متعلق تحقیق کرنہ کہ مقصدہ سوزنہ، مگر امہ مشنہ کس عملس اوس پورہ یقین ز ِیم دۅشوے درن شمسی نظام کس حدس واتنس تام۔ 36 وری پیٹھۍ جوپیٹر (5 مارچ 1979)، سیٹرن (12 نومبر 1980) تہ یورانس تہ نیپچون (1989) کنۍ پرواز کٔرتھ 18 بلین زیادہ کلو میٹرک منزلہ طے کٔرتھ کھول ووییجر 1 پروبن انسان سندِ خاطرہ گۅڈنچہ لٹہِ بین الشمسی خلا۔ ساینس دان چھہِ توقع کران زِ ووییجر 1ککۍ فیلڈ تہ پارٹکل آلہ روزن 2020 تام کٲم کران یوت تام یمن ہند الیکٹریکل پاور پوشہِ، تمہ پتہ ین امکۍ ساری آلہ اکہ اکہ بند کرنہ تہ 2025 تام آسن ساری آلہ بند کرنہ آمتۍ تہ ووییجر 1 روزِ اکس خاموش سفیر سندۍ پاٹھۍ خلاہن اندر پرواز کران۔

ووییجر 1 کس نیبرمس خولس پیٹھ چھہ سۅنہ لٲگتھ ترامک اکھ ڈسک، سژن تہ چلاونکۍ ہدایات ہیتھ۔ اتھ ڈسکس پیٹھ چھیہ زمینہِ ہنزِ فطری آوازہ مثلا واو، بارش، بیترِ، نمتھن منٹن ہنز موسیقی صدابند؛ امہ مزید 115 تصویرہ تہ 60 ٹھن زبانن منز  کاینات کہ خاطرہ سلام و دعا تہ امنکۍ پیغام شامل۔ یم چیز چھہِ کلہم پاٹھۍ زمینہِ پیٹھ چہ زندگی تہ تہذیبک تنوع درشاوان۔

وری 2012 کہ نصفس دوران ژیون ساینس دانو زِ ووییجر 1 چھہ خلا کس اکس نٔوس علاقس اندر ژامت۔ یہ کتھہ پاٹھۍ ژیون یمو؟

افتابہ کہ طرفہ نیبر کن ژھٹنہ ینہ والین سب اٹامک پارٹیکلن (شمسی نارہ ژنجہ) ہند سلسلہ چھہ نیپچیون گژھتھ نیبر کن پھہلان یوت تام یہ سلسلہ تمن پارٹیکلن بتھہِ لگان چھہ یم آفتابن ردمیان (بین الشمسی) موجود چھہِ۔ شمسی پارٹیکلن ہند سلسلہ چھہ بین الشمسی پارٹیکلن ژیل دتھ پنن زور خرچ کران۔ وارہ وارہ چھہ یہ سلسلہ یوتاہ کمزور گژھان زِ یہ چھہ نہ ہیکان مزید ژیل دتھ تہ یہ چھہ اتھ مقامس پیٹھ ٹھہران۔ اتھ علاقس چھہِ ہیلیو پاز ونان۔ واریاہن ورین اوس یہ ژیننہ آمت ژِ ووییجر1 چھہ پارٹیکلن ہندِ گنیرہ منزہ نیرتھ خلا کس سوٚتس علاقس منز پرواز کران ییتہِ نس ہیلیو پاز چھہ۔ مگر یہ ونن اوس مشکل زِ یہ دراوا امہ علاقہ نیبر کنہ نہ۔ چونکہ پلازما آلہ اوس گۅڈے خراب، لہذا کوٚر ساینس دانو پلازما بدلہ میگنیٹک فیلڈ کس رۅخس پیٹھ توجہ۔ شمسی پلازما چھہ پانس سیتۍ میگنیٹک فیلڈکۍ صفحہ پکناوان یم سرۍ یہ پیٹھہ نیبر کن پکان چھہِ۔ بین الشمسی پلازما چھہ پانس سیتۍ  بین الشمسی میگنیٹک صفحہ پکناوان۔ ساینس دان چھہِ یمن دۅشونی میگنیٹک فیلڈن ہندۍ رۅخ مختلف آسنکۍ توقع کران۔ امہ کنۍ چھہ یہ توقع کرنہ یوان زِ ییلہ ووییجر1 شمسی دٲیرہ منزہ نیبر نیرتھ بین الشمسی خلاہس منز داخل گژھہِ میگنیٹک فیلڈ کس رۅخس منز سپدِ تبدیلی۔ ساینس دانن ہندِ مطابق گژھہِ امہ مزید شمسی پارٹیکلن منز تہِ کمی واقع یتھ کن پیٹھہ کنہِ اشارہ سپد۔ جلے 2012 منز سپزہ یمہ تبدیلی واقع تہ یہ آو ژیننہ زِ ووییجر1 چھہ بین الشمسی خلا چہ دندرِ تام ووتمت۔ 25 اگست تام اوس یہ اتھ نٔوس علاقس منز ژامت تکیازِ تمام اندرونی کمزور پارٹیکلن ہند سطح گوو سیٹھا سیٹھا کم تہ اتھ برعکس گوو کاسمک ریزن ہندس سطحس منز ڈرامایی ہریر۔ (م۔ر)
  
 

فرانسکۍ میکرونن کۆر نایجر پیٹھہ پنن سفیر واپس اننس سیتۍ سیتۍ وری کس ٲخرس تام پننۍ فوجی اتہِ کڈنک اعلان

صدر میکرونن کۆر بغاوت پتہ نین فوجی حکمرانن ہنز حکومت تسلیم کرنس انکار۔ نایجرکۍ حکمران ٲسۍ فرانسیسی سفیر تہ فوجی ملکہ منزہ کڈنک مطالبہ کران۔
  
 

کاشرس سِنس چھیہ اسہِ فارسی روایت نزدیک۔ امچ کُنز چھیہ محاورس منز۔ اسۍ چھہِ ونان ستہِ سِنہِ بتہ کھیون۔ یہ…

300 کرور کس بڈس بجٹس پیٹھ تیار کرنہ آمژِ ایکشن فلمہِ جوان یۄس غوری خان تہ گورو ورماہن ریڈ چلی…

ژیہ  کۆرمت  ٹھاکھ  کمۍ  اوسے ؟  1970کِس دہلس منز ٲس اکھ معروف کاشر خوتون ماہر تعلیم سرینگرس منز  سرگرم۔ سماجس…

امین کامل شتوہ اکتوبر 1952 اوس، وۅستہ قادر کھار، مرزا عارف، ابراہیم بیگ تہ بہ گے سدرہ بل قدیم شاہ…
  
  

  

  

خ بر چھیہ یہ زِ جھیل ڈل تہ باقی تریہ جھیل نییہ ریاستی ہایی کورٹن پننس تحویلس منز۔ امچ کیازِ پییہ ضرورتھ ؟ اتھ چھہِ واریاہ وجوہات۔ مختصر پاٹھۍہیکو یہ ونِتھ زِ ڈل رود وری وادو پیٹھہ لُٹان۔ یہ لٹوو پننیو یمن منز ہر کانہہ عام شہری پیٹھہ بیروکریٹ تہ تاجر شامل چھہِ۔ یمِس دگ ٲس سہ اوس کریکہ دوان اماپوز بوزنس اوسس نہ کانہہ۔ دپان ییلہ سرۍ پیٹھۍ سہلاب گژھان چھہ تیلہِ چھہ کانہہ نتہ کانہہ چارہ سپدٲنی۔

ایشاہس منز مشہور جھیلن منز اکھ جھیل ڈل یُس سیاحت کس عالمی نقشس پیٹھ وۅپر چھنہ، اوس اکھ ہتھ تہ کاہ (۱۱۱) مربع کلومیٹر رقبس پیٹھ پھہلِتھ یُس ژمان ژمان از صرف ساڈ ۶۲کلومیٹر رودمت چھہ تہ یمن منز صرف ۸۱کلومیٹر رقبہ زیر آب چھہ۔

جھیل ڈل ژۅمنس چھہِ کینہہ وجہ یمن منز اکھ بوٚڈ بارہ وجہ چھہ وۅٹہ سیاست۔ یوٚدوے جھیل ڈل کین زوین منز روزن والین ہندِ خاطرہ متبادل جاے آیہ دِنہ اماپوز پونسہ ٹونکۍ رٹِتھ تہِ ترٲو نہ تمو سیاستس منز اثر رسوخ تھاون والین ہندس پِٹھس پیٹھ ڈلچ زمین۔ غیر قانونی طور مکانہ تہ ہوٹل بناونس سیتۍ سیتۍ تراوۍ تمو ڈلس راد تہِ یمہ سیتۍ ڈلک واریاہ بوٚڈ حصہ پُرنہ آو۔یمن زوین منز روزن والۍ چھہِ لچھن منز تہ یتھ پاٹھۍ چھہ یہ اکھ بوٚڈ بارہ ووٹ بینک یمہ کنۍ یمن سیتۍ چھیڑنس اوس ہر کانہہ ہراسہ کران۔ مگر ییلہ ڈلچ حالت دۅہ کھوتہ دۅہ پتھ ہیژن گژھنۍ، کینہہ غیر سرکارۍ رضاکار تنظیمہ درایہ یم ڈل تہ باقی ٲبی وسایل بچاونہ خاطرہ میدانس وتھۍ۔ تھوڑا غیرت انِتھ کوٚر سرکارن1979عیسوی ہس منز ڈل تہ باقی ٲبی وسایل بچاونہ خاطرہ تہ یمن نظر گزر تھاونہ خاطرہ اکھ محکمہ قایم یتھ ناو پیوڈل ڈیولپمنٹ پروجیکٹ ۔ اتھ تحت نیو 1997 عیسوی ہس منز لیکس اینڈ واٹر ویز ڈیولپمنٹ اتھارٹی پننس تحویلس منز جھیل ڈل، جھیل نگین، جھیل آنچار تہ ۔۔۔۔ امہِ محکمہ ذریعہ آیہ ڈلس پیٹھ اربہ بوٚدُے رۅپیہ خرچ کرنہ۔ اماپوز یمچ وۅمید ٲس سۅ آیہ نہ برونہہ کُن۔ ڈل صاف تھاونہ خاطرہ آیہ ڈریجنگ مشینہ منگناونہ۔ ڈل کچھ، گاسہ بیتر نِش صاف تھاونہ خاطرہ آیہ یمہ مشینہ استعمال کرنہ اماپوز یمو مشینو نیو مولہ تلے گاسہ کڈتھ یُس ماہرینن ہندِ مطابق ڈل خاطرہ نقصان دہ چھہ۔ بستی باقی جاین منتقل کرنہ باپت آو معقول معاوضہ ادا کرنہ اماپوز پونسہ وصول کرتھ تہِ چھہِ واریاہ خاندان ونہِ تہِ ذوین منز بدستور بٔستھ۔

بستی منتقل کرنہ پتہ کیازِ چھہِ نوِ سرہ بستی بسان؟ اتھ تہِ چھہ اکھ وجہ۔ محمد سلطان چھہ اکھ انجنیریُس واریاہس کالس ڈلس پیٹھ کٲم اوس کران ۔ محمد سلطان چھہ ونان زِ سٲرے بستی ڈلہ منزہ منتقل کرنہ خاطرہ یوت رقم ضرورت آسان چھہ سہ رقم اگر یکوٹہ ییہ ہا واگزار کرنہ تہ سٲرے بستی گژھہِ ہا اکی ساتہ منتقل مگر قسطن منز پونسہ دِنس چھہ یۅہے نقصان زِ مالک چاہے ناجایز طور آسہ قبضہ کنتھ سہ نیرِ نہ توٚت تام یوٚت تام نہ ساری پونسہ ین تمس ادا کرنہ۔ؤری واد گزرنہ پتہ چھہِ دوٚیم قسط واگزار سپدنس تام تمۍ تیوت اثر رسوخ استعمال کوٚرمت زِ تمس سیتۍ چھہ نوِ سرہ چکاو دکاو یوان کرنہ۔

مگر ییلہ ڈلچ حالت دۅہ کھوتہ دۅہ پتھ ہیژن گژھنۍ، کینہہ غیر سرکارۍ رضاکار تنظیمہ درایہ یم ڈل تہ باقی ٲبی وسایل بچاونہ خاطرہ میدانس وتھۍ

سرکارۍ ذرایعہن ہند ونن چھہ زِ ازۍکہ وقتہ ییلہ زن ڈلس پیٹھ کاہ شیتھ کرور رۅپین ہند ضرورت چھہ، اماپوز یمو منزہ چھہِ صرف تریہ ہتھ کرور رۅپیہ دِنہ یوان۔ یتھہ پاٹھۍ گژھن یم پونسہ تہِ خرچ مگر مسلہ روزِ مسلہ چہ جایہ۔

لیکس اینڈ واٹر ویز ڈپارٹمنٹ چھ یہ ونِتھ پننۍ اتھہ صاف کرتھ زِ تاحال چھہِ زہ(۲) مربع کلومیٹرن پیٹھ غیر قانونی مکانہ تہ چھپرہ لہراونہ آمتۍ یمہ کنۍ 20 کنال زمین زیر آب یِتھ ڈلک اکھ حصہ ہیوٚک بٔنِتھ۔ اتہِ پیٹھ چھہِ نزدیک جاین یعنی چندہ پور تہ رکھِ آرتھ علاقن منز بییہ کینہہ گرہ بساونچ کوششہ یوان کرنہ یمہ کنۍ بییہ 20 کنال زمین زیر آب گژھتھ ڈلک حصہ بنہِ۔ یمن ہند ونُن چھہ یہ تہِ زِ باقی زمین تہِ ییہِ جلدے خالی کرناونہ مگر ولی محمد ڈار چھنہ یہ آسان سمجھان کینہہ۔ سہ چھہ ونان زِ پورہ عالمس منز چھہ صرف کشیر سۅ جاے ییتہِ زمینہِ سیتۍ سیتۍآبس پیٹھ تہِ چھِہ مالکانہ حقوق ، حد چھہ یہ زِ آبس تہِ چھیہ تار بندی کرنہ آمژ۔ ولی محمد ڈار چھہ یہ تہِ ونان زِ زیر قبضہ آب تہ زمین قبضہ نِش خالی کرُن چھہ سرکار کہ خاطرہ سیٹھاہ مشکل تکیازِ آب قبضہ نِش آزاد کرنہ خاطرہ چھہ فی کنال زہ(۲) لچھ تہ زمین فی کنال پانژھ (۵) لچھ رۅپیہ معاوضہ ادا کرُن، تہ 80 کنال زمین تہِ آب بییہ یمن پیٹھ تعمیرات خالی کرنہ خاطرہ گژھِہ ٲنتھہ روٚس رقم آسُن یُس نہ ازۍکین حالاتن منز سرکار ہیکہِ نہ ادا کرتھ۔

ڈلچ مۅردہ شکل نظر تل تھٲوِتھ کوٚر ریاستی ہایی کورٹن ڈل ہیتھ باقی زہ جھیل یعنی نگین تہ آنچار جھیل پننس تحویلس منز نِنکھ فیصلہ۔ زہ نفری بینچن دیت سرکارس حکم زِ ڈلچ تہ باقی جھیلن ہند اصلی کاغذات ہیتھ پیش گژھُک حکم ۔ عدالتک یہ رۅخ وچھِتھ چھِہ حکام تھوڈا بہت بانبریمتۍ تہ کینہہ وۅٹہ ژھرانٹہ چھیہ درینٹھۍ گژھان۔ از کل چھِہ لیکس اینڈ واٹر ویز اتھارٹی ہندین ذرایعہن ہند ونُن چھہ زِ ڈلس اندۍ پکۍ آیہ 23ساس ہیکٹر زمینچ نشاندہی کرنہ یُس عنقریب ڈلک حصہ بنہِ۔ یہ سوروے علاقہ آو پانژن زونن منز تقسیم کرنہ یمن منز شنکر آچاریہ، برین، داچھۍ گام، دارا تہ ہڈورہ شامل چھہِ ۔ یمن منز یِن ساڈ شُراہ لچھ کِکر کُلۍ تہ باقی کُلۍ رُونہ۔ امہِ علاوہ یِن ڈلس منز شامل گژھن والۍ نالہ صاف کرنہ ۔ ازکل چھہِ لیکس اینڈ واٹر ویز اتھارٹی نِش زہ ڈریجنگ مشینہ کٲم کران ، آیندہ دۅن ریتن منز یِن بییہ زہ مشینہ منگناونہ۔ امہ علاوہ چھہِ سیوریج پلانٹ تہِ بناونہ آمتۍ یم ڈل ڈیمبس صاف تھاونہ خاطرہ کٲم کران چھہِ ۔ یہ سٲرے کوشش یوٚدوے زن اکھ اطمینان بخش کتھ چھیہ اماپوز ڈلچ یۅسہ اصل صورتحال چھیہ سو چھیہ سیاسی۔ زہ لچھ لوکھ چھہِ ییتہِ آباد یمن منز ساسہ بدۍ ووٹر شامل چھہِ۔ کانہہ تہِ سیاست دان چھنہ یمن سیتۍ بتھۍ لاگے یژھان۔ بجلی کنیکشن، آبہ پایپہ تامتھ آیہ یمن بستین منز واتناونہ صرف ووٹن ہندِ خاطرہ۔ ڈلچ بدنصیبی چھیہ یہے روزمژ زِ پریتھ دورس منز آیہ ڈل والٮن ہندِ ووٹہ خاطرہ ڈلچ پوژھ نیلام کرنہ۔ [/padding] Share this: Twitter Facebook Like this: Like Loading... Tags ماحول کشیر
  
 

نذیر جہانگیر

تخلیق کار سندِ بابت چھہ نہ ضروری واریاہ علم آسن بلکہ بقدر ضرورت۔ تس بابت چھہ خاص عطاے خداوندی آسان ییمہ کنۍ تسند تخیل چھہ تور تام واتان یوتتھ تام عام وُپھ چھیہ نہ۔ یہ چھہ سفید ڈلوم ٹھولس اندر اژِتھ وُنِہِ نہ زامتِس پُوتِس تہِ  وچھان تہ بییہ تس بالغ کَرِتھ کوکرہ سنز بانگ تہِ  دیاوان۔ تاہم نقادس بابت چھہ سیٹھاہ علم آسن ضروری۔ تمس گژھہِ نہ صرف واریاہ مطالعہ آسن بلکہ گژھہِ تس علمی استعداد علاوہ سوچ سمجھ تہ فہم فراست تہِ سیٹھاہ آسنۍ تہ بییہ تتھ سیتی قلبی کشادگی تہِ ۔ خالی پرنُے یوت تہِ  کرِ نہ کینہہ۔ مثال چھیہ مشہور ز بادشاہن تروو پنن نیچو اکس بڈس عالمس نش علم ہیچھنہ بابت۔ پانژِ وہری اۆن عالمن شہزادہ ہیچھتھ کَرتھ واپس مالس نش تہ وۆننس، حضرت یہ ہیچھنوو میہ سہ سوروے علم یس میہ نش اوس۔ بادشہن تھٔو وٲج پننہِ موچھہ منز بند تہ پریژھن نیچوس ون سا میہ کیا چیز چھہ اتھس منز؟ شہزادن کۆر ہنا غور تہ پتہ وۆتھ مٲلِس کن، تۄہہ چھہ اتھس منز گریٹہ۔ یہ بوزتھ وچھ بادشہن خشمہ ہۆت عٲلمس کن تہ پرژھنس، یی چھتن سا ہیچھ نوومت؟ عٲلم وۆتھس، بادشاہ سلامت میہ نش یس علم اوس سہ ہیچھنوو میہ شہزادہ، مگر عقل چھیہ نہ سہ چیزا یس کانہہ کانسہ دِتھ ہیکہِ، عٲلمن ہوو شہزادس ز بادشاہس چھہ اتھس منز سہ چیز یس سٹون چھہ (stone) تہ تتھ چھہ منز باگ گۆد، وۄں چھیہ یہ عقل یۄسہ انسانس ونِہِ ز گریٹہ ہیکہ نہ اتھس وٲتِتھ، یہ ہیکہِ وٲج ٲسِتھ۔

یہ چھہ صحیح ز بہ چھسن پنن پان زبر افسانہ نگار مانان مگر میہ چھہ نہ زانہہ یہ گمانے اوسمت ز بہ کیاہ چھس نقاد تہِ ۔ یہ دعوٰی آسن چھہ نہ سہل۔ تنقید چھیہ اکھ مشکل صنف تہ نہایت سرون ادبی وصف۔ نقاد گَژھہِ کمالک نفر آسن۔ مگر وۄنۍ چھم باسان ز کاشرس منز چھہ نہ نقادے کانہہ تہ اگر رژھ کھنڈ کانہہ تنقیدی فن چھہ زانان تیلہ چھس سہ تہِ بے۔

کینژو عزیزو ٲس”ڈھاے آلو” ناوہ چہ میانہ کتابہِ پیٹھ پننۍ کنۍ رِوِو لیکھنچ کوشش کرمژ مگر تتھ اوس نہ خاص کانہہ گۄبیر تہ باس اوس لگان ز یمن عزیزن تہ دوستن چھیہ نہ تنقیدچ زیادہ مہارت۔

م ح ظفر صابن اوس کینہہ کال برونہہ نندہ ریشی (رحمت اللہ علیہ) یس پیٹھ انگریزی پاٹھۍ اکھ مضمون لیۆکھمت۔ تمو وۆن میہ اتھ پیٹھ لیکھ ژہ پننۍ راے۔ میہ لیچھ فی البدیہ پننۍ راے۔ سہ تبصرہ لیۆکھم جلدی منز، تمہ پتہ تہِ چھم باسان ییتہ کین ادیبن منز اگر کانہہ اندھوں میں کانا نقاد چھہ تیلہ چھس سہ بے۔

درحقیقت چھہ نہ ییتہ نقادے کانہہ۔ وۄں گۆو شاعری پیٹھ بوز میہ اکہ دۄہہ ریڈیو پیٹھہ مرحوم عزیزحاجنی صابن تبصرہ، سیٹھاہ معیاری اوس۔ فکشنس منز یوسہ تہِ تنقید لیچھکھ سۄ چھیہ شُرل۔

میانہ "ڈھاے آلو” کتابہِ پیٹھ ٲس اکۍ نوجوانن رِوِو لیکھنچ کوشش کرمژ مگر تمہ تلہ باسیوم یہ جایزہ تہِ  اوس نہ تنقیدچہ ڈنجہ پیٹھ صحیح روزتھ۔ امس صاحبس منز چھیہ ضرور باسان نقاد بننچ صلاحیت مگر برونہہ پکنہ بابت چھہ واریاہ کینہہ ہیچُھن پیوان تہ پرُن پیوان۔ معتبر نقاد بننہ بابت تہ ادبی صفن منز پنن پان مانۍ راونہ خاطرہ چھیہ واریاہ کوشش کرنۍ پیوان تہ تنقیدکۍ لوازمات تہ ضروریات ہیچھنۍ پیوان۔ قلمی استعداد آسُن گۆو الگ تہ تنقیدی مہارت آسنی گیہ الگ۔

امۍ عزیز دوستن اوس فرموومت ز ڈھاے آلوہ بدلہ گۆژھ اتھ "آلو ڈھاے” ناو آسُن۔

تمن پزِ یہ زانن ز لفظ ورتاونے چھہ رایٹر سند کمال آسان۔ اکس لفظس کُنہ بییس لفظس سیتۍ گنڈ کرنس یا اکھ لفظ بییس لفظس برونہہ یا پتہ تھونہ سیتۍ چھہ معنی یس تلک پیٹھ تہِ ہیکان گژِتھ، تتھے کنۍ یتھہ کنۍ اگر صفر کنہِ ہندسس دچھنۍ کنۍ تھاوون تتھ ہندسس چھیہ قدر تہ تعداد ہران تہ وۄں اگر یۄہے صفر کھوفری کنۍ تھاووس تمہ سیتۍ چھہ نہ ہندسس تعداد ہران بلکہ چھہ صفرس پننوے مۄل راوان۔ یتھے کنۍ چھیہ ڈھاے آلوس تہ آلو ڈھاے لفظس معنی کہ اعتبارہ زمین آسمانچ فرق۔

ییلہ نہ لیکھارس پیی ٲس ز افسانہ کیا گۆو، امچ زبان کژھ چھیہ آسان، امیوک سٹائل کیتھ چھہ آسان، عام کتھن تہ افسانہ کین مکالمن تہ نریٹِوس کاژاہ فرق چھیہ پانوانۍ، افسانس منز کِتھہ کنۍ چھیہ سچویشن وۄتلاونۍ پیوان، ٹیمپو کیا گۆو، فور شیڈوینگ کتھ چھہِ ونان، ساروے کھۄتہ بٔڈ کتھ یہ ز افسانک حسن کیاہ گۆو، تہ یہ لکھارۍ کتہِ  ہیکہِ صحیح تنقیدک حق ادا کَرتھ۔ پتہ ییلہ یتھۍ سے ادیبس امۍ سنزِ کُنِہ بیقل کامِہِ پیٹھ ایوارڈ دِتکھ، پتہ ییلہ یۄہے نام نہاد ادیب باقی ین ایوارڈ دنہ بابت جج بنیوو، یہ چھہ پانسی ہوین نفرن ایوارڈک مستحق زانان۔ یتھہ کنۍ بنیوو کاشر ادب بیقلازی تہ بیقلازی لۆگ فروغ تہ ادبی معاشرے بنیوو بیقل۔

یہ چھہ از حد تہ بے حد ضروری بلکہ لازم ز ساروے برونہہ گژھہِ اکس ادیبس منز افسانک ظرف تہ ذوق پیدہ گومت آسُن تہ یۄہے چھیہ بٔڈ کوالفکیشن اکس ادیبس تہِ تہ اکس نقادس تہِ۔ اصل کتھ چھیہ یہ ز یہ چھہ نقاد تہ ادیب سند اعلیٰ ظرف تہ ذوق یس تس تعظیم تہ اعتبار کس تختس پیٹھ چھہ بیہناوان۔ وۄں گۆو ذوق تہ ظرف کِتھہ کنۍ مینو؟ اتھہ چھہ نہ کانہہ میزان یتھ پیٹھ یہ صفت تولنہ ییہ بلکہ یم اعلیٰ ذوقکی تہ تھدِ ظرفکی افراد معاشرس منز آسن تمن منز یس کانہہ اکھاہ پنن اثر بنٲوتھ ہیۆکمت آسہِ سہ ہیکون باظرف تہ باذوق مٲنتھ۔ ذوق تہ ظرف چھہِ حسنکی پاٹھۍ۔ حسنس چھیہ نہ میننہ بابت کانہہ ترکر یا میزان، کیاز یہ چھہ ذوقی۔ خوشبو چھیہ نہ تولنہ یوان، امچ میزان چھیہ حساس نس۔

حسن چھہ نہ ژورِ روزان، یہ وچھتھ چھیہ دلن منز اکھ عجیب خۄش یونۍ کیفیت وۄتلان، برابر خوشبو یکۍ پاٹھۍ، تہ انسانس چھہ حسنک احساس گژھان۔ مگر حسن گۆو نہ صرف بتھچ زبر شکل تہ زبر جسمچ بناوٹ تہ قدے یوت، یا مستک ملایم آسن تہ دند سفید مختہ دانہ ہی آسنۍ، یا بمہ تیر کمان ہشہِ تہ نس قوس قزح ہش آسنۍ، رنگ پرۆن یعنی دۄدہ آسن۔ حسنچ یہ تعریف چھیہ اڈہ لیچ۔ اگر نہ وقوف اوسس یہ جسمانی حسن چھہ سوروے وسۍ پیوان، یہ چھہ بے وقعت بنان۔ اگر نہ جسمانی جمالس سیتۍ اخلاقی حسن آسہِ تیلہ چھہ نہ یہ حسن اکمل بلکہ محض شہوت پورہ کرنک اکھ وسیلے یوت۔

لفظس چھہ اکھ کمپلکس سٹرکچر آسان۔ یہ چھہ واریہن جزیاتن ہند مرکب آسان۔ پتہ ییلہ یہ استعمال کرون یہ چھہ تمہ وِزِ اکھ تناظر منگان تہ تناظر چھہ اتھ واریاہ ڈایمینشن تہ شیڈ دوان۔

یتھے کنۍ چھہ افسانہ تہِ۔ اتھ چھیہ پننہ خصوصیتہ آسان۔ افسانہ چھہ نہ ز کتھاہ تج تہ ونۍ، کانہہ ٹراہ سونچ تہ لیۆکھ، کینہہ گُزریو پانس پیٹھ تہ وۆن یا کانہہ دلیلا بوز تہ بٲو۔ نہ حض، یہ نہ حض چھہ نہ تیوت سہل یوت کاشریو زون تہ لیۆککھ تہ پتہ باسیوکھ پانسی ز اسہِ کۆر طرہ!

حق چھہ یہ ز یتہ حض تۆگ محض کژن تام نفرنے افسانہ لیکھن، یم اونگجہ ٹینڈین پیٹھ گنزرنہ ین۔ افسانک بیان گژھہِ پرن والس وۄٹہ تلناون۔ سہ گژھہِ ونن یہ نے چھہ نہ گژھانے، مگر یی ہے چھہ گژھان!! تھیم کینہہ تہِ ٲسۍ تن مگر امہ کہ بیانچ ترتیب تہ سٹایل گژھہِ پرن والس لطف دین۔

بہرحال، اکۍ عزیز نوجوانن لیۆکھ میانہِ "ڈھاے آلو” کتابہِ پیٹھ، ز صحیح ٹایٹل ہیکہ ہے اتھ "آلو ڈاے” ٲستھ۔ امس صاحبس چھہ نہ شاید پے ز ڈھاے آلون چھہ الگ معنی تہ آلو ڈھاین چھہ بیاکھ معنی۔ ڈھاے آلو گیہ محض زہ تہ اۆڈ آلو یعنی نامکمل تریہ، ییلہ زن آلو ڈھایس چھیہ محاورچ حیثیت۔ "آلو ڈھاے”، اتھ منز چھہ طنز بذاتی یعنی ویپتھ۔ یتھ صفت، داخلی یا مزاجی معنی تہِ ونو۔ یعنی "آلو ڈھاے” بنہِ تیتھے محاورہ یتھ "حرف ڈھاے” چھہ کاشرس منز۔ یمیک معنی کم علمی تہ علمی استعدادچ ویژھے کس تناظرس منز ورتاونہ چھہ یوان یا امہ محاورک معنی چھہ مختصر کلام چہ علامژ رنگہ تہِ استعمال کرنہ یوان۔ ڈھاے آلو چھہ نہ محاورہ بلکہ چھہ اتھ سیتی اکھ تصوراتی مخلوقچ شبیہ تہِ وٲٹتھ تہ یہ چھہ اکہ پرانہِ تہذیبی تہ معاشرتی صورتحالچ شبیہ برونہہ کن انان۔ میانہ کتابہِ منز چھہ ڈھاے آلون محض لفظی صورت یعنی صرف ڈھاے آلو۔

پننہ کتابہِ "ڈھاے آلو” ناو تھونس منز اوس میانہ یمہ سونچک تہِ  دخل ز سوال چھہ یہ ز یہ "واے وۄپھ” مخلوق کیاز چھہ صرف ڈھاے آلو دوان تہ تریہ یا زہ کیاز نہ؟ یا اگر یہ مخلوق تصوراتی یا تخلیقی چھہ توتہ کیاز دیاو نٲو یہ تخلیق کارن صرف ڈھاے آلو، تریہ یا زہ نہ؟

یہ پتم "اۆڈ” آلو چھہ یمن ڈھاین آلون منز اکھ تخلیقی تہ تخیلی حیثیت تھوان تہ اتھۍ چھہِ درحقیقت فن تہ فنکاری ونان۔ اگر واے وۄپھ زہ یا تریہ، یا اکوے تہ یا ہتھ آلو تہ کڈان آسہ ہے، تسند آلو بنہ ہے نہ پراسرار تہ نہ تھوِ ہے تیلہ نذیر جہانگیر پننہ کتابہِ "ڈھاے آلو” ناو۔ یہ چھہ آلون ہند پتم "اۆڈ”، پیٹھہ سہ تہِ "واے۔۔۔۔۔!!!” یتھ ہتہ بدی ڈایمینشن چھہِ تہ ییمۍ نذیر جہانگیر پننہ کتابہِ "ڈھاے آلو” ناو تھونس آمادہ کۆر۔ "ڈھاے آلو” چھہِ بذات خۄد اکھ مکمل افسانہ تہ دنیاہک مختصر ترین افسانہ!!

بییہ چھہ بیاکھ مصیبت۔ لکھ لگۍ یتھ پتہ ز یہ چھا "ڈھاے”، کنہ "ڑھاے”، کنہ "ڈاے”، کنہ "ڑاے”؟ صحیح چھا "ڈھاے آلو” کنہ "آلو ڈھاے”؟

افسانن ہندس حسنس، ترتیبس، بیانس، جمالس، سٹایلس، تجسس، ترکیبس، کلایمکسس، جدلیاتی نقطہ نظرس، ٹریٹمنٹس، ٹکراوس، تہ خیال کس نوِرس، اورجنیلٹی، کردارن ہندین نفسیاتی پہلون، سانہ سماج کس مزاجس تہ نظامس برونہہ کنہِ اننہ کس بے شونکی اندازس، تہ افسانہ نویس سند ‘کیسرِ تلی آپ تارنچ’ کوششہ، انسانی جذبن زیو دنہ کس تجربس، تیکنیکس، بیان کرنہ کس فنس، موضوعس، یمن تمام عناصرن منز اکھ نویر انہ نس تہ کاشرس افسانہ کس خدوخالس منز جدت اننہ کین معاملن یا معاملاتن پیٹھ چھیہ نہ کانسہ کانہہ مفصل تہ دلیلن ہیند ڈکھ دتھ کانہہ کتھاہ کرمژ، تکیاز سہ استعداد یمن اوس تم چھہ یمہ دنیا درامتۍ تہ وۄنۍ چھہ نہ کانہہ یمس افسانہ کین زاوۍ جارن، نزاکتن، تہ لوازماتن ہندس تناظرس تہ پس منظرس منز میانین افسانن پیٹھ کتھ تگہ ہا کرنۍ، الا ماشاءاللہ!

بس اکہ سطحی بحثہ زیادہ چھیہ نہ کانسہ تہ وُپھ۔

"ڈھاے آلو” کتابہِ پیٹھ تنقیدس گیہ برابر میانہ کہانی "گۆبر چھہ مجرمچ” بٲش۔ "گۆبرس” ژۆٹکھ بسہِ منز سدرِ چندہ۔ بحث لۆگ یتھ پیٹھ ز چندہ ژۆٹکھاہ بلیڈہ سیتۍ کِنہ دکارِ سیتی؟ اتھۍ پیٹھ ؤژھ دۄن درین لڑاے۔ پلسہ آو تہ تمو نیو "گۆبرے” گرفتار کٔرتھ ز اصل فسادۍ ہسا چھہ یۄہے۔ پلسن وۆن ز امۍ سندۍ کنۍ ؤژھ لڑاے تہ امن گۆو خراب، اگر نہ امۍ آسہے سدرِ چندہ سونوومت تیلہ کیاہ ژٹہِ ہے چندہ ژور، تمی ژۆٹ تیلی چندہ ییلہ سدرِ چندہ اوس، نتیجہ دراو امی چندہ کنۍ ؤژھ لڑاے دۄن جماژن، چونکہ لڑاے تج چندن، چندہ اوس سدرِ تہ سَدرۍ گیہ برامد گۆبرس نش۔ لڑاے ؤژھ سدرِ کنۍ، یہ "ہتھیار” گۆو برآمد گۆبرس نش، اسلیے چھہ اصل مجرم "گۆبر”۔

یہے بٲش کٔرکھ میانین "ڈھاین آلون” تہِ۔

اکی عزیزن چھہ لیۆکھمت ز یتھین موضوعن پیٹھ چھہ برونہہ تہِ لیکھنہ آمت تہ پرن والس چھہ باسان میہ چھہِ یم افسانہ برونہہ تہِ بوزۍ متۍ مگر نذیر جہانگیرن چھہ یمن موضوعن نۆو ٹریٹمنٹ دیتمت۔

بہ چھس امس عزیزس پرژھان ز میانہِ ٹھاٹھہِ، تنقیدس منز چھیہ نہ درۄپہ کنہِ دٲرتھ دنہ یوان بلکہ چھہِ پننین دعواہن دلیلو تہ ثبوتو سیتی ڈکھ دین پیوان۔ زیادہ نہ، محض اکوے کانہہ افسانہ ہاون ژہ میہ سہ، کاشرس منزے یوت نہ بلکہ دنیاہ چہ کنہِ تہِ زبانہِ منز یس "گۆبر چھہ مجرم”، "مسلہ”، میتھک پیپر، بھاے لالہ پیوم یاد، میانی ڈرامہ سلطنت، ڈرامہ "بہتے جسم”، افسانہ بلاعنوان ہیو لیکھنہ آسہ آمت۔

"سٹوری سٹار” چھیہ اکھ امریکی ویب سایٹ یتھ پیٹھ سٹوری چھپان چھیہ۔ یۄسہ اتھ ویب سایٹہ مالک چھیہ تمہ بنوو ٹیم تہ تمہ جیوری ژارِ دنیا کیو پانژو ساسو رایٹرن ہنزو باہو ساسو کہانی یو منزہ صرف 70 کہانی تہ یمن ستتھن افسانن پیٹھ چھپٲوکھ Brightest Stars ناوہ اینتھولوجی تہ اتھ منز چھیہ میانۍ سٹوری 7 (ستمس) نمبرس پیٹھ۔ بہ چھس نہ کانہہ طرم خان بلکہ اکھ عام انسان تہ حقیر مۄہنیو مگر پانس متعلق چھہ میہ یہ گمان ز بہ چھس اللہ تعالٰی سندِ فضل وکرم سیتی زبر کہانی لیکھان تہ بییہ یتہ ونان ز یتہ چھہ نہ کانہہ نقاد، الا ماشاءاللہ
  d modest way. 
  
 

ہندوستانن زیون آسٹریلیاہس سیتۍ سپدن والین ترین او ڈی آی میچن ہندس گۄڈنکس میچس منز پانژو وکٹو سیتۍ۔ آسٹریلیاہن کرِ ۲۷۶ رنہ، ہندوستانن کرِ پانژن وکٹن پیٹھ ۲۸۱ رنہ۔
  
  

  
  

  

  
  

  

  

  

